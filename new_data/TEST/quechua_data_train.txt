Allin tuta taytay / mama / wayna / sipas
¿Imayna kashanky?
¿Iman sutiyki?
¿Hayq'a huatayoc kanki?
¿Maymanta kanki?
¿Maymanta jamunki?
¿Maypi tiyanqui?
¿Warmiyki kanchu?
¿Qhariyki kanchu?
¿Wawaykikuma kanchu?
¿Hayk'an kary, hayk'an warmy?
¿Hayk'a huawa huañusk'a'? ¿Imamanta?
¿Imarayku hamushanqui tatay / mamay / wayna / sipas?
¿Iman nanasunqui imarayku hamunki?
¿Hayk'akmanta onq'oska kashanky?
¿Amamanta onq'oshan wawayki?
¿Imamanta k'allarin?
¿Imaykin nanan?
¿Pistachu, sinchitachu o fuertetachu?
¿Imaynatatak nanasunky?
¿Purinchu nanayniyky?
Dedoykiwan willaway
¿Iman masta nanachisunky?
¿Iman wabtaq pisita nanasunky?
¿Umayki nanan?
¿Usury jinachu?
¿Samay jinachu?
¿Particucuj jinachu?
¿Intirun umachu?
¿Kusca umallachu?
¿Luztachu ricunki?
¿Tonkori nanan?
¿Sansan usuri jina?
¿Simiyku nanan?
¿Kalloyki nanan?
¿Sansan usuri jina?
¿Kunkaiki nanan?
¿Wasayki nanan?
¿Samanki hina o ruwanki hina?
¿Kunkaiki nanan?
¿Sorq'an nanan ¿Uhunky hinachu nanan masta?
¿Wiksachu nanan?
¿Rupaychu jap'isunki o chirichu?
¿Hisp'anki allinta tuta / punchay?
¿Akashanki allyntachu?
¿Allyntachu puñunky?
¿Check'achu ricchanki ayk'a kuti?
¿Nanan mikunki hina o sansanchu o ujuchu kosonki?
¿K'aran o nanan kunkayki?
¿Uhunki pisitachu o anchatachu uhunki?
¿Uhuspa imata thoqanki, ima color, yurac, k'omer, kello o yawartachu?
¿Uhunki hina saykunkichu manachu samayta atinki purinki hina saykunkichu o samaychu mana kan?
¿Uhunki hina huasaykichu nanasunki?
¿Uhunki hina ronkankichu o silvankichu?
¿Saik'unki hask'tachu pisillatachu?
¿Uhunki hina nanasunki o purinky hina?
Ch'utikuy p'achaykita cawasayki imaynas cashanky
Simiykita kichay
¿Purinki jina ajitakunkichu?
¿Jayk'a saunanawanmi puñunky?
¿Rikch'ankijina tu'kayniykichu mana samachisunki?
¿Purijtiyki pechoykichu nansunki?
¿Imatan ruwanky chay nanay pasanampaq?
¿Nanaymanta imatawantaq sintinky?
¿Chiry hump'iychu? ¿Sonkochu muyun?
¿Pechuykicho saltakun?
Apamuy mojlleykita presion kjawanaypak
Apamuy makiykita kjawanaypak
Sonkoykita kjawasac imayna kaskanta
Samay / ama samychu / teknemanta churakuy / tiyariy
Wicsaykita ama kuyuchiycho.
¿Nanasunkicho kay paña ladupi?
Chakiyki punkiscachu cashan? ¿Tumantachu o chisimanchu?
Samay ukumanta uc rato, hinaspa ama samaychu.
Takariscayki zumacllata lloq'e sonkoikipi
Kichariy camisaykita soncoyki k'awanapaj
Allintan purishan t'ulkutan purishan/ Loco jina purishan t'ulkutan purishan
¿Pechuyki hapikity seccsisunkicho makiyki?
Umaykita churay lloq'e laduma nok'a hapiykusac paña wicsaykita.
¿Purinki hina saykunk'ichu o pisita purinki hinacho?
¿Sonkoyki purin yankatachu o manachu o purinki hinallachu?
¿Chakiyki punkisunkichu o punkiskapuni karan?
¿Chakiykillachu puntiska o wicsacamachu?
¿Wicsayki punkin mincuki hina o mikuspañachu?
¿Rikcharankichu kuskan tuta mana samayta atispa o samaytachu mana atiranqui uhuspa saykuska?
¿Qhasco nanarasunkichu purictiyki hinaspa manañachu?
¿Qhasco nanayniyki unaymanatañachu?
¿Mat'iykusunquimampis sonkoiykita hinatachu Yupanqui?
¿Simiyki nananchu kichactiyki?
¿Imayna kashan kiruyqui, nanasunkichu?
¿Haykamantaña cocata akullinky, kunan acullisankichu?
¿Millankunkichu mik'unata o ima mikuyta?
¿Mana mikuita munanquichu, hayk'acmanta?
¿Mana mikuskaikimanta, tulluyanquichu?
¿Nansunkichi wicsayki chaypi imaynatak?
¿Sansan, ruphan, k'ewen, mikujtiykitac mañana?
¿Tukuy punchay o ratullachu?
¿Maman mikuita munankichu hina aktupakuytachu munanki, nanaychu hamun, wicsaykichu punkin haykata nanan?
Manachu allinta ruasunky mikuy'ima: wira, verdura, chuño yurac o yana?
¿Allinchu cashan wicsayki?
K'echawanchu k'ashanki? ¿imaynatak: unu hina, ima color, yarwarchu, hatun, racku, yurac, yana brea hinachu?
Kéchanki hina nanaywanchu, ¿kéwesunkichu, uctawanchu kechayta munanqui o k'echallachu pisimanta pisi?
Wicsa simipi nanasunkichu, ¿chay nanay paña wicsapichu, unaytachu nanasunki?
¿Pisi p'unchay hinaspa chay wicsa nanaymanta ñawiykik'ello kutin, aychayquipis, hisp'aynikipis?
¿Pakarinintin akanti yuractachu?
¿Mana allin kashanki hina, rupasunkichu cuerpo, hinaspa chiri calor hamun?
¿Rupa pakuy tukey punchay, chisillamanchu?
¿Hisp'aniyki imanyna kashan?, ¿ima color?, ¿hayk'ata hisp'anki?, ¿pisita / ashkata?
¿Hisp'ay atisunki?
¿Hisp'anki tutallachu ask'ata – hayk'a cutita?
¿Imaynataq hispayniyki, ñañu, raku, caskanllachu?
¿Nanasunkichu, k'arasunkichu hasp'aqtiykitukunki hina?
¿Hisp'ayniyki asnachu o k'ellechu?
¿Hisparankichu yawarta nanayman?
¿Nanay hamun teknemanta hinaspa urak'an wiksaman hinaspa hinaspaykiman?
¿Yawar urak'amun hispanaymanta o vaginaykimanta?
¿Yawarniyki jamón sapa killachu?
¿Hamun pisichu o asckachu, tutatchu o punchaychu?
¿Hayk'actac hamuran yawarniyki qhepaman?
¿Jayk'actac hamuran yawarniyki qhepaman?
¿Ashkachu kallarin hina yawarniyki?
¿Iskay punchayllachu jamun ask'a?
Huaytayqui 40 hinaq'a yawarniyki jamunk'a uk o iskay killamanta.
Mana yawarniyki jamunchu haska killata hinaka onk'ocmi kawac.
Yawarniyki hamun mana tukasunki hinaka willanayqui doctorma, chayc’a manan allinchu.
¿Jayka killatac manua yawarniyki jamunchu?
Ñampaq wawaykitachu suyasanki?
¿Ymayna onkokumki, maypy y pitak cuidarasunki?
¿Tekeneyki anchatachu nansunki?
¿Tekneiyki punkirkanchu iskay ultimo killata?
¿Wawayki allinchu cashan cunankama?
¿Nuñuchinkichu wawaykita?
¿Jayk’a kutitatac nuñuchinki uk punchay?
¿Jayk’actamantañatac ñuñuchishanki?
¿Rirk’anki wawawachachik warmictachu ó rirdk’anki hospital o posta?
¿Kunan pisillamantachu koleranki ó wak’aychu hamusjunki yancalla?
¿Jump’ichu rupaypiwan umaykima jamun tonk’oriman sapa punchay?
¿Ricusunkichu warmi doctor uk cutita watapi, jayk’acmantaña mana kcaearsunkichu, o hayk’acpis ricusunkichu?
¿Hip’ayta munanqui hina mana kanchu hispa’y o hip’aykucunkichu?
¿Ujunki o asikunky hina hiapáychu atipamusunki?
¿Jum’inchu ganitalniyki?
K’ellocho, yawarniyukcho
¿Sansan nanan genitalniyki?
¿Q’earachu hisp’anky?
¿Umaykichu mansunkiy imatawantaq sintinky umayqkichu muyun?
¿Umaykichu nansunkiy jina koillyrtachu rikunki?
¿Nanan tekni hinaspa uk lado chakima urkan?
¿Hayk’akmanta chaquiykita arrastranki?
¿Manachu atinki makiyki aysriyta hinasta chay lado chaquiykita?
¿Kalluykita urkumuy, pukuy, silvay?
¿Cuentataa c’okunkichu uk lado uyaiki mana allinchu o simiyki uk laduma kuyurkon?
¿Umayki muyusunkichu?
¿Purishanki hina umayquichu muyusunki o sayarictiyki?
¿Purinqui pisimanta pisi?
¿K’arkatinchu uk maqui o uk chaqui o kuska cuerpo?
¿Parlayniyki wacjinachu?
¿Makiykichu o ricramantachu tiemblan ratumantu ratu?
¿Yuyainiqui chincanchu jinaspa makiyki karjatin chakiynintin?
¿Saykuska kashanki?
¿Manachu piwampis parlayta munanki?
¿Wasiykipichu sapayki kayra munanqui?
¿Manachu parlayta munanki?
¿Mana imapis atishawanchu?
¿Samainiyki ratu tatu manan kanchu?
¿Manachu puñuyta atinqui?
Punchayka wasiykipi puñuyta atinki
Ujiaspa un chikan allin kanki
¿Jayk’amanta kcawanqui ujinata?
¿Uyarinkichu parlajta hina ninriyquipi imatataj runata?
¿Sacrachu cuerpokima huaycurckun?
¿Tatitucho yuyakunki o mamitachu?
¿Jaik’acmanta wack hina, llaskiska hina o mana allinchu?
¿Sapallanchu parlan?
¿Uk runachu kanki o tatituchu kayta munanki?
¿Wañuchisunquimanpis hinatachi Yupanqui?
¿Pipis k’ationsumkim a hinatachu Yupanqui?
Kunan kawarusayki
Kichay simiykita
Kalloykita urk’cuy
P’achaykita ch’utikuy
Niy aaaaaaa nispa
Sink’aykimanta samay
Kichay y wisk’ay ñawiykita
K’awanky hina allintachu ricunki
¿Tuta allintachu rikunki?
Muyuchiy kunkaikita.
Llausaykita mikuy.
K’awasayqui imaynas kashanki wasaykita y pechoykita.
Tayaikuy kunan huasaykipi takariskayki
Niy kinsachunka kinsayniyuc nispa sapa wasapi takajtiy.
Samay uk’umanta pisimanta pisi.
¿Nanasunkichu llankasayki chay?
Ujuy pisimanta pisi asckjata
Samanqui hina ¿mayk’en, lado nanan?
Ujunki hina ¿mayk’en, lado nanan?
Kunan kawasayki soncoykita imainas kashan chaita.
Lloq’e pechoykita tocasayki.
Kuna kawasac imainatas purishan soncoykichayta.
Purishan tullkutachu o pismantachu chayta.
Lloq’e makiykita apamuy.
Presinniykita kawasac imainas cashan chayta.
Kcawariscayki wicsaykiurayta
Samay k’awanaypac imayna purin chayta.
¿Nansunkichu ñatuyki hina?
¿Anchata nansunki makiyta ukarini hina?
¿Ricunkichu venas azules wicsaykipi?
¿Wicsayki ura haunt hinachu cashan kunallancho o unaymantañachu?
Kunan kitiriy paña cuerpokyman y lloq’e chakiykita kunkiykuspa.
Samay ukumanta pacha.
Wicsa uraypi tacarisayki
¿Nanasunkichu lloq’e lado?
Samay ukumanta y wikchuy samayta.
¿Paña wicsayki nanasunkichu hap’ini hina?
¿Ukumanta samanqui jinacho o samainiykita wikchunki jinachu?
Paña huactayki nansunkichu takagi chay chikapi huna.
Makiykita ukáriy altuma
Ñawiykita wisk’ay ó (ch’irmiy)
K’alloykita urkúmuy.
Saya ñawi chirmispa.
Puriy ñampacma.
Chaquiykita uckaj chaqui patama churay.
Doblay lloq’e chakiykita hinaspa pañata noka takasaykia iskaynin konkoriykipi.
Kuna lloq’e pakaykita altuma ukarisac konkoriykita doblankichu hinaspa pañapakaikita.
Churay cincaykita makiy pataman nok’atac yanasac tiyachiyta, kan ama imatapis ruankichu.
Kunan tayatiykijapisayki huasa ruruykita, k’an niwaki nanasunki hina.
Kunan chaki pampaykita rascariscayka.
Kunan talonniykita nit’iykuskayki.
Chakiykipi agujawan hallaykusayki kina niwanki mayken ladote masta nanasunki.
Wawaykita ñuñuchiy sapa kinsa horas.
Wawaykita limphiuta chachiy.
Maqchinqui uyanta, ñawinta y makinta.
Lecheta timpuchinayki.
Maqchikunayki makiykita mikunapaq.
K’echawan kajtin ashka mateta q’onayki.
K’echaqtin q’onky kuzca taza mateta.
Wawaykita vacunanapaj apamunki.
Hamuq killata, kinsa killamanta.
Wawaykita sapa killa apamunki pesanapaq, qhawanaypaq ima.
Laboratorioman puriy.
Yawar examenta ruwanasunkispaq.
Unihisp’ay examenta ruwanasunkispaq.
Hatúnhispáy examenta ruwanasunkispaq. Tok’ay examenta ruwanasunkispaq.
Pakarin hamunki ama mikuspa.
Hispaykita apamunky.
Kay frascopi hispaskaikita apamunki.
T’okasjaikita apamunki.
Akaykita apamunki.
Yawar orqonasuyquipac.
Yawartan necesitanki
Ama manchacunkichu.
Apamunayki yscay runata yawar qonasunquipa.
Hospitalta manchakunkichu?
Tawa cuartoman ronayki.
Operacionnaykipak kayta rantimunki.
¿Kanchu familiayki kaypi?
Kaymi puñunayki.
¿Mayquenmi puñunayki?
¿Radiografiata orqorasunkichu?
Kaypak sutinka chata.
Churacuy batata.
Pachaykita waqaychay.
Hamuy makchisayki.
Silluykita kuchusayki.
Enemata churasayki.
Yakarta orqosayki.
Inyecshonta churasayki.
Suerota churasayki.
Kuna p’unchay ama mikunkichu.
Operacionma apasayki.
Manan allinchu cashanki.
¿Imaynataj pakarinki?
Allinñan cashanki.
¿Allinchu cashanki puñunapi?
¿Tuta anchata chiriwan?
Ama kayta orqocuychu.
Ama cuyunkichu.
Ama japicunkichu usurita.
Ama parlaychu astawan nanasunki.
Yawar jamusunki hina willawanki.
Mat’isunkichu chumpi
Arí mat’iwan
¿Ch’aquisunkichu unu?
Unata ujianayki.
Ch’aquisunkichu unu.
Allinta pistukunki.
¿Tiyaitachu munanki?
¿Kunanry imaynataj kashanki?
Allinñan cashani.
Puryta yanay.
Chicamanta puriycachay.
Puriycachay nanaqtinpas.
¿Hisp’akchu riyta munanki?
¿Imantan mikuranqui?
Manan imatapis mikuranichu.
Usuriyki kicharukunma.
Kunanka allin kashanki hinallaka ripuy.
Rupa pakuy
Waea Onq’ok
Ñañu chunchula
Racku chunchula
Niqwin, chilina
Kharmin onq’oy
Churiyay, miray
Puska tullu
Aswa, aqa
Kulli aswa, Kulli aqa
Chokllo wyk'u
Runtu phasi
Papa yanuy, papa, papa wayk'u
Challwa kanka
Kaykunamanta yachachin
© 2013 Watch Tower Bible and Tract Society of Pennsylvania.
Todos los derechos reservados.
3 Pachantinmanta willakuykuna
4 Familiakunapaq yanapaykuna
¿Imaynatan wayna wawaykiwan parlariwaq?
6 Tapusun
Cienciamanta iñiyninmantawan willan
12 Huk llaqtakuna
Camerún nacionta visitasun
14 ¿Ima ninmi Biblia?
16 ¿Kikillanmantachu paqarimurqan?
Aguja colipinta, ¿imaynapin karuta phalan?
INTERNETPI ASTAWAN YACHAY
WAYNA - SIPASKUNAQ TAPUKUSQAN
¿Imatan ruwayman millaykunata niwaqtinku?
Coretta nin: “13, 14 watayoq kashaqtiymi escuelapi waynakuna qhepaymanta sostenniyta chutawaqku. Hinaspan kay qhelli simikunata niwaqku: ‘ Ñoqawan puñunki chayqa ancha kusisqan kanki ’ ”, nispa.
¿Imatan qan ruwawaq chhaynapi tarikuspa?
Imachus ruwanaykita yachaspaqa atipankin chaykunata.
DIBUJOPI RUWANAPAQ
Kay dibujota Internetmanta horqoy, chaytataq wawaykikunawan ruway.
Bibliapi kaq runakunamanta yachachiy, yanapaytaq Bibliapi kamachikuykunata reqsinanpaq.
2010 watapi abril killapin lamar - qocha ukhumanta petroleota horqoshaqtinku kinsa killa hunt’a sinchi askha petróleo, gas ima qochaman hich’akurqan.
Iskay killa kuskan qhepamanmi investigaqkuna repararqanku unuta qhellichaq metano nisqa chinkapusqanta.
Chaymi nirqanku chaykunataqa mana rikuna kuruchakuna misk’illikuspa mikhupusqanta.
Chaymanta yachaq wakin runakunan ichaqa mana chayta creenkuchu, ninkutaqmi petroleoqa unuman chinkayapusqanta.
Rusia nacionmanta runakunata tapuqtinkun yachakurqan sapa 100 runakunamanta 59 runakuna 18 - 35 watayoqkuna, “allin kaqta yachashaspa munasqankuta aypanankurayku mayninqa mana allinkuna ruwasqankuta ” (periodico Rossiiskaya Gazeta).
Ñawpa tiempo choqllota tarisqankun (kay hawapi kasqan hina) rikuchin, 3.000 wata ñawpaqmantaña Perú nacionpi saramanta hank’ata, hak’uta ima ruwakusqanta.
Adria - Rovigo nisqamanta obispo católico Lucio Soravito De Franceschi nin, runakunaq tiyasqanta rispa “kikin runakunawan ” Diosmanta rimana kasqanta.
“Pastorkunaqa iglesiapi campanata tocananchismantaqa runakunaq punkuntan takananchis ”, nispa.
Pakallapi hampipaq vendesqanku rinoceronteq waqranmi astawan valepushan, kunanqa huk kilollan 65.000 dólares valen.
Chaymi 2011 watapi Sudáfrica ladollapi 448 rinocerontekunata wañuchirqanku.
Hinaspapas suwakunan museokunaman, imaymana vendenanku wasikunaman ima haykurqanku waqrakunata maskhaspa.
Chaysi Zoológico nisqakunapi kaq rinocerontekunata allinta cuidashanku.
FAMILIAKUNAPAQ YANAPAYKUNA | WAWAKUNATA UYWASPA
Wawallaraq kashaspaqa lliwtan willaq kasunki, wayna kapuspan ichaqa manaña imatapas willasunkichu.
Paywan rimayta munaqtiykin, “ari ”,“ manan ” nispalla kutichisunku otaq phiñakuspa wasiykipi ch’aqwata hatarichin.
Ichaqa ama pisi kallpayaychu, atillankin wayna wawaykiwan parlariyta.
Chaypaqqa ñawpaqtan entiendenayki imarayku wawakuna chhaynaman tukupusqankuta.
Paykunallamanta ruwayta munasqankurayku.
Huk wayna allin poqosqa runaman tukupunanpaqqa pasajero hina kasqanmantan pisi - pisimanta choferman hina tukupunqa, millay carreterakunapitaq manejanan kanqa.
Chaymi wakin waynakuna paykunallamantaña imatapas ruwayta munanku, wakin tayta - mamakunataq nishuta hark’apunku.
Chhaynata mana entiendenakuqtinkun ch’aqwaykuna hatarin.
Chaymanta quejakuspan 16 watayoq Braulio * nin: “Tayta - mamayqa ima ruway munasqaytapas nishutan harkakuwan, 18 watayoq kaqtiy hinallata hark’akuwanqaku chayqa wasiymantan ripusaq ”, nispa.
Huk hinataña yuyaykusqankurayku.
Huch’uy wawakunaqa manan sasapaqchu imatapas qhawarinku, paykunapaqqa tukuypas yanawan yuraqwan kanman hinallan.
Waynakunan ichaqa sasa entiendena kaqkunapi yuyaykunku, chaytaqmi yanapanqa allin yuyayniyoq waynaman tukupunanpaq.
Rikusunchis imaynas chay kasqanta.
Wawakunaqa manan imamantapas sasachakunkuchu, huk maman galletata iskayman p’akispa hukta huk wawanman qon huktataq wawqechanman, chaytan paykunaqa chaninpaq qhawarinku.
Waynakunan ichaqa huk hinamantaña imachus chanin kay kasqanta qhawarinku.
Allin reparaq kaymi yanapanqa chhayna sasa entiendena kaqkunata entiendenanpaq.
Ichaqa chay reparaq kasqanmi tanqaykunman qankuna contra hatarinanpaq.
Atikusqanman hina rimapayay.
Familia ukhupi thak kay kashaqtinmi rimawaqchis.
Wakin tayta - mamakunaqa uya - uyapura wawankuwan parlarinankumantaqa wasipi ruwanakunata kuska ruwaspa, carropi viajashaspan parlarinku, chaymi paykunataqa yanapan (Bibliaq yachachikuynin: Deuteronomio 6: 6, 7).
Imachus ninallaykita niy.
Yuyaymanachiyta munaspaqa ama ch’aqwata hatarichinaykikamachu rimapayay.
Imachus ninallaykita nispa upallapuy.
Chay qhepamanñan sapallan kashaspa nisqaykita yuyarispa chaykunapi yuyaymananqa, chaypaqqa tiempotan qonayki (Bibliaq yachachikuynin: Proverbios 1: 1 - 4).
Uyariq kay amataq sinchita hark’aychu.
Imachus yuyaykusqanta allinta entiendenaykipaqqa makilla uyariy.
Rimanaykipaq tupasuqtiykitaq ama sinchita imatapas hark’akuspalla kutichiy.
Sichus sasa kamachikuykunata churanki chayqa pakallapin imatapas ruwayta qallarinqa.
Huk qelqan nin: “Chaymi waynakuna pakallapi huk hinamanta kawsapunku.
Tayta - mamakuna imatachus uyariyta munanku chayllatan willanku sapanku kaspataq tukuy munasqankuta ruwanku ”, nispa (Sapakutilla wayna wawaykiwan parlay, inglés simipi). (Bibliaq yachachikuynin: Filipenses 4: 5.)
Ama usqhayllaqa phiñakuychu.
Kari sutiyoq sipasmi willakun: “Mamaywan rimayta mana tupachiqtiykuqa sientekunmi ima nisqaywanpas, chaymi ñoqapas phiñakullanitaq chay qhepamantaq ch’aqwa hatarin ”, nispa.
Usqhaylla phiñakunaykimantaqa wawaykipi interesakusqaykita rikuchiy.
“¡Chaymantachu llakikunki! ”, nispa ninaykimantaqa niwaqmi:“ Entiendenin imayna sientekusqaykita ”, nispa (Bibliaq yachachikuynin: Proverbios 10: 19).
Yanapay sasachakuyninta allichananpaq.
Waynakuna reparaq kayta yachayninkuqa cuerponchis kallpayoq kananpaq ejercicio ruwaymanmi rikch’akun.
Wawayki ima sasachakuypipas tarikuqtinqa pay kikinmi allichanan, manan qanchu paypa rantinpi “ejerciciota ruwanayki ”.
Chay sasachakuymanta wawaykiwan parlarispa yanapay pay kikinmanta imayna allichayta qhawarinanpaq.
Imakunachus ruway atikusqanta qhawariqtintaq niwaq: “Iskay p’unchayta hina chaykunapi yuyaykuy chay qhepamantaq rimasun imachus decidesqaykimanta ”, nispa (Bibliaq yachachikuynin: Hebreos 5: 14).
Kay temapi waynakunallamanta rimashan chaypas, sipaskunatapas yanapanqan.
Sutikunan cambiakun.
“Llamp’u simiwan kutichikuqqa phiñakuytan thasnun. ”
(Proverbios 15: 1)
“Wawaykichista ama phiñachiychischu aswanpas kasuchikuspa uywaychis, Señormanta yachachispa. ”
¿Munankichu tayta - mamayki ima ruwanaykipaqpas permiso qonasuykita?
¿Astawan entiendenasuykitachu munanki?
Qanmantan chayqa kanqa.
Chaypaqqa sonqoykita kicharispan willanayki imakuna sucedesqasuykita.
Sichus mana llapantachu willanki chayqa manan qanpi confianqakuchu, confianza mana kaqtinqa manan ima ruwanaykipaqpas permisota qosunkikuchu.
Ama ch’inllaqa uyariychu rimasqankuta.
Qanpas imatachus p’unchaypi ruwarqanki chaykunata willay, tapuytaq paykunatapas imatachus ruwasqankumanta.
Imamantapas quejakuyta munanki chayqa respetowan rimariy.
Poqosqa runa kapuqtiykin allin rimaq kayta necesitanki, ¿manachu kunanmantapacha chaypaq kallpachakuwaq?
TAPUSUN | PAOLA CHIOZZI
Paola Chiozzi doctoran 20 wata masña Italia nacionpi Universidad de Ferrara nisqapi llank’an imayna kawsay kasqanta investigaspa.
revistata qelqaqkuna tapurqanku estudiasqanmanta iñiyninmantawan.
Willariwayku imayna uywasqa kasqaykimanta.
Taytayqa zapateron karqan mamaytaq chakrapi llank’aq, ñoqataqmi científica kayta munarqani.
Maytan kusikuq kani sumaq t’ikakunata, phalaq animalkunata, kurukunatapas wasiypa qayllanpi rikuspa.
Niqmi kani: “Kaykunaqa ancha yachayniyoqpa ruwasqanchá ”, nispa.
Chhaynaqa, ¿huch’uychaykimantapachachu Diospi iñirqanki?
Chaymi Diosmanta iskayarqani.
¿Yanaparqasunkichu chaykunapi ciencia nisqata estudiasqayki?
Qallariypiqa manan.
Biología molecular nisqata estudiasqay qhepamanmi celulaq wañusqanmanta estudiarqani, ichaqa manan qonqaylla wañupuspa inflamación otaq gangrena onqoykuna hatarichiqmantachu, aswanpas tiempollanpi celulakunaq wañusqanmantan.
Chayqa allinmi kawsayninchispaq, chaywanpas qayna watakunakamallan cientificokuna pisipaq qhawariqku chay estudiayta.
¿Imaynapin tiempollanpi celulakunaq wañusqan allinninchispaq?
Cuerponchispin kan sinchi askha mana rikuna celulakuna.
Llapallanmi wañupun sapankaq rantinpitaq hukkuna rikhurimun.
Sapanka t’aqa celulakunaqa manan kaq tiempollapichu wañun, wakinqa askha semanakunan kawsan wakintaq askha watakuna.
Celulakunaq wañusqanqa allin controlasqan kanan, chhaynapi tiempollanpi wañuqtin mosoq celulakuna rikhurimunanpaq.
¿Imallapas mana allinta funcionanman chayri?
Estudiokuna ruwakusqanpin yachakun celulakuna wañunan tiempopi mana wañuqtinqa artritis reumatoide otaq cáncer onqoy rikhurisqanta, celulakuna mana wañunan tiempopi wañupuqtintaq Parkinson otaq Alzheimer onqoy rikhurisqanta.
Chaymi investigashani chay onqoykunapaq tratamientokunata tarinaypaq. ¿Imaynan sientekurqanki chayta yachaspa?
Iskayaqmi kani, nirqanin: “Kaykunata ruwaqqa qhali kananchistachá munarqan ”, nispa.
Ichaqa tapukuqmi kani: “Chhaynaqa, ¿imaraykun runakuna ñak’arinku wañunkupas? ”
Manan maypipas nitaq pipas kutichiyta atiwaqchu.
¿Iskayarqankichu celulakuna tiemponpi wañunanpaq ruwasqa kasqanmanta?
Manan, cuerpopi celulakuna imayna funcionasqanta yachasqaywanqa anchatan admirakurqani.
Sumaq funcionasqanmi rikuchiwarqan ancha allin yachaywan ruwasqa kasqanta.
Chaypiqa Diospa yachayninmi kashan.
Ñoqaqa celulakunata qhawanapaq ancha allin maquinakunawanmi estudiani celulakuna imayna funcionasqanta yachanaypaq.
Chaypin rikurqani imayna funcionasqanman hina iskay kinsa segundollapi qonqaylla celulakuna wañupusqanta.
Celulakunaqa kikillankumantan wañupunku.
¡Chhayna sumaqta funcionananpaq ruwasqa kasqanqa ancha admirakunapaqmi!
Celulanchiskuna wañuqtin rantinpi hukkuna rikhurimusqanmi rikuchin runakuna wiñaypaq kamasqa kasqanchista
¿Imaynatan Diosmanta ñak’ariymantapas tapukusqaykiman sut’inchayta tarirqanki?
1991 watapin iskay Testigokuna wasiyta hamurqanku, chaymi tapurqani imarayku runakuna wañusqanmanta.
Paykunan Romanos 5: 12 textopi nisqanwan kutichiwarqanku, chaypin nin: “Imaynan huk runallawan huchaqa kay pachapi qallarirqan, huchawantaq wañuypas rikhurirqan ”, nispa.
Sichus ñawpaq runa Diosta kasukunman karqan chayqa wiñaypaqmi kawsankuman karqan.
Chayta uyarispan repararqani chay willawasqan investigasqaywan tupasqanta.
Repararqanin runakunaqa mana wañunanpaqchu kamasqa kasqanta.
Celulanchiskuna wañuqtin chaykunaq rantinpi hukkuna rikhurimusqanmi rikuchin runakuna wiñaypaq kamasqa kasqanchista.
¿Iman yanaparqasunki Bibliata Diospa Siminta hinapuni qhawarinaykipaq?
Salmo 139: 16 textopi nisqanmi, chaypin nin: “Wiksallapiraq kashaqtiymi rikuwarqankiña. [...]
[Imaynachus kawsayniy kasqanmi] qelqaykipi qelqasqaña karqan ”, nispa.
Ichaqa tapukuqmi kani: “¿Imaynapin salmista yacharqan celulakunapi chaykuna qelqasqa kasqanta? ” nispa.
Chaymi Bibliata estudiaspa astawan repararqani Bibliaqa Diospa yuyaychasqanpuni kasqanta.
¿Imaynapin Bibliamanta astawan yacharqanki?
Huk Testigon estudiota qowarqan.
Chaypin yacharqani imaraykun Dios hinallata qhawan ñak’ariyta.
Yacharqanin, Bibliaq nisqan hina ‘ Diosqa wiñaypaq wañuytapas chinkachinanta ’ (Isaías 25: 8).
Kamaqninchispaqqa manan sasachu kanqa cuerponchis ukhupi tukuy imatapas allinta funcionachinanpaq, chhaynapi wiñaypaq kusisqa kawsananchispaq.
¿Imaynatan hukkunata yanaparqanki Bibliamanta yachasqaykiwan?
1995 watapin Jehová Diospa testigon kapurqani.
Chaymantapachan kallpachakuni Bibliapi yachasqayta runakunaman yachachinaypaq.
Huk llank’aqmasiymi sinchi llakisqapuni kasharqan turan kikillan wañuchikapusqanmanta.
Chaymi Bibliawan yachachirqani wañupuqkuna kawsarimpunanmanta.
Anchatan kusikuni Dios ñoqanchispi interesakusqanta yachaspa.
Runakunata chhaynata yanapaspan astawan kusikuni ciencia nisqapi tukuy yachasqaymantaqa.
QALLARIYPI KAQ
SAPA p’unchaymi hukkunapaq allinkunata ruwayta atisunman, ichaqa askha runakunan paykunallapi yuyaykunku.
Chaytan sapa p’unchay rikuchinku: hukkunata engañaspa suwasqankupi, carronkuta comunta manejasqankupi, qhelli simikuna rimasqankupi, usqhaylla phiñakusqankupi ima.
Familia ukhupipas kanmi paykunallapi yuyaykuq runakuna.
Wakinqa aswan allin qharita otaq warmita munapayaspan t’aqakapunku.
Hinaspapas kikin tayta - mamakunan mana reparakuspa wawankuman yachachinku paykunallapi yuyaykuq kayta.
Tukuy munasqankuta qospa, mana allin ruwasqankumanta mana wanachispa ima.
Wakin tayta - mamakunan ichaqa wawankuman yachachinku hukkunapi interesakuyta, chaytan kasukuq wawakuna ruwashanku.
Hukkunapi interesakuq wawakunaqa askha amigokunayoqmi kanku allintataqmi hukkunawan kawsankupas.
Hinaspapas aswan kusisqan kawsanku, Bibliapunin nin: “Aswan kusisamiyoqqa qoqmi chaskiqmantaqa ”, nispa.
Tayta - mama, ¿imaynatan wawaykita yanapawaq hukkunapi interesakunanpaq, payllapi yuyaykuq runakunawan mana samaykachikunanpaqpas?
Chaypaq qhawarisun kinsa mana allin costumbrekunamanta, chaykunaman mana urmanapaq yanapaykunamantawan.
Investigaqkunan kayta repararqanku: llank’anaman chayllaraq haykuq askha wayna - sipaskunan pisita otaq mana imatapas ruwashaspa tukuy imapas allinkama kananpi yuyaykunku.
Wakintaq imachus ruwanankuta manaraq allinta yachashaspa huk allin cargotaña chaskiyta munanku.
Hukkunataq ancha allinpaq qhawarikunku, chaymi munanku hukkunapas chhayna qhawarinanta, común runata hinalla qhawariqtinkutaq pisikallpayapunku.
Imaynapi paqarin.
Chayqa hamun imayna uywasqa kasqankumantan.
Ura watakunallan rikhurimurqan kikinkuta allinpaq qhawarikuyta yachachiq t’aqakuna, paykunatan askha tayta - mamakuna qatikushanku.
Chay t’aqakunan kayta yachachinku: pisillapi wawata sumaqta rimapayasqaykiwan allinpaq qhawarikun chayqa, sapa kutilla rimapayasqaykiwanqa aswan allinpaqmi qhawarikunqa.
Ima ruwasqantapas mana allinpaq qhawarinki chayqa pisichasqan sientekunqaku.
Chayta ruwaqqa manas allintachu tayta - mama kasqanta hunt’ashanman.
Wawataqa manas hayk’aqpas pisipaq sientechinachu, chaytan tayta - mamakunaman yachachiqku.
Askha tayta - mamakunan wawankuta yanqamanta alabayta qallarirqanku.
Imallatapas ruwayrusqankumantan fiestataraq ruwaqku, huchallirukuqtinkutaq lliwta pampachaqku.
Chay tayta - mamakunan yuyaykuqku wawanku allinpaq qhawarikunankupaqqa tukuy pantasqankuta pampachananku kasqanta tukuy ruwasqankutataq alabananku kasqanta.
Wawanku kusikuyta tarinankupaq allinkuna ruwayta yachachinankumantaqa allin sientekunallankupin yuyaykuqku.
Biblian yachachin.
Biblian willan pitapas allin ruwasqanmanta alabay allin kasqanta.
Ichaqa allin sientekunanraykulla wawata alabaqtinkuqa hatunchakuytan qallarinman.
Biblian nin: “Pipas mana imapas kashaspa aswan allin kasqanta yuyan chayqa, pay kikintan q’otukun ”, nispa.
Chaymi tayta - mamata nin: “Wawachus wanachinapaq kaqtinqa, payta wanachiy ”, nispa (Proverbios 23: 13). *
Kaytan ruwawaq.
Wawayki ima mana allintapas ruwaqtinqa wanachiy, allinkunata ruwaqtintaq alabay.
Ichaqa aman sapa rato kusisqa sientekunanraykullaqa alabankichu.
Chayqa manan imapipas yanapanqachu.
Huk libron nin: “Allin confianzata hap’inapaqqa imapas ruway atisqaykitan ruwanayki, huk ruwaykunatan yachanayki, manan kawsasqaykiraykullachu pipas alabanasuyki ”, nispa (Kay tiempopi wawakunaqa paykunallapi yuyaykunku, inglés simipi).
“Ama pipas aswan allinpuni kasqanta yuyakuchunchu, aswanpas pay kikin imaynachus kasqallanta yuyakuchun. ”
Llank’anaman chayllaraq haykuq wakin wayna - sipaskunan mana preparasqachu kanku sasachakuykunata atipanankupaq.
Wakinmi mana ima niykuna kanku, wakintaq munasqankuman hina llank’anakunallata maskhanku.
Joseph Allen psicologon huk waynata llank’ananpaq tapusqa, waynataq nisqa: “Yaqachus hina aburrikunapaq kay llank’ana kanqa, ñoqaqa manan chhayna llank’anataqa munaymanchu ”, nispa.
Chaymi psicólogo nirqan: “Chay waynaqa manachus hina entienderqanchu llapa llank’anapi imallapas aburrikunapaq kasqanta.
¿Imaynapin huk wayna 23 watayoq kanankama mana chayta yachanmanchu? ”, nispa (¿Imatan ruwayman kurak runata hina tratawanankupaq?, inglés simipi).
Imaynapi paqarin.
Askha tayta - mamakunan mana munankuchu wawanku ima sasachakuypipas rikukunankuta.
Examenpi mana allin notata horqomuqtinkun tayta - mamanku profesorwan rimaq rinku allin notata churananpaq.
Carrota comunta manejasqankumanta papeletata churachikuqtinkun tayta - mamanku rispa multata pagamunku.
Parlaqmasin saqepuqtintaq parlaqmasinta tukuymanta tumpanku.
Allinmi tayta - mamakuna wawankuta cuiday munasqanku, ichaqa sinchita imamantapas cuidayta munanqaku chayqa wawankun ima ruwasqankutapas hinata qhawarparinqaku.
Disciplina positiva para adolescentes nisqa libron nin: “Ima sasachakuytapas ima nanaytapas aguantayta yachanankumantaqa otaq allinkuna ruwayta yachanankumantaqa, paykunallapi sinchita yuyaykuspan wiñanqaku, tayta - mamankupas llapa runakunapas paykunawan manu kashankuman hina ”, nispa.
Biblian yachachin.
Kay tiempopiqa llapapaqmi sasachakuykuna kan.
Bibliapunin willan ‘ sapanka imaynapipas rikukunanta ’ (Eclesiastés 9: 11).
Apóstol Pablopas Diosta servispan imaymana sasachakuykunapi tarikurqan.
Ichaqa allinninpaqmi karqan, chaymi pay kikin nirqan: “Ñoqaqa yachanin imaynapiña kaspapas kusisqallapuni kawsayta.
[...] yachasqan kani: saksasqa kaspapas, yarqasqa kaspapas, askha kawsayniyoq kaspapas, pisi kawsayniyoq kaspapas ”, nispa.
Kaytan ruwawaq.
Wawaykikunaq wiñasqanman hinan yachachiwaq ‘ sapankanku [...] q’epinkuta apakunankupaq ’.
Carrota comunta manejasqanmanta papeletata churachikamun chayqa pay kikinmi qolqenwan pagamunan.
Examenpi mana allin notata horqomuqtinqa pay kikinmi kallpachakunan aswan allinta estudiananpaq.
Parlaqmasin saqepun chayqa kallpachay, ichaqa yanapay kay hina tapuykunapi yuyaymanananpaq: “¿Ñoqapi mana allin ruwayta rikuspachu saqepuwan? ” nispa.
Sasachakuyninkuta paykuna kikinkumanta allichaq wayna - sipaskunan allin takyasqa kapunku manataqmi iskayankuchu imata ruwanankupaqpas, sichus tayta - mama tukuypi yanapanqa chayqa manan chaykunata yachanqakuchu.
“Sapanka pay kikinpa kawsasqanta allinta qhawakuchun, hinaspa [...] chaylIawan kusikuchun. ”
Sapa 100 wayna - sipaskunata tapukusqanpin 81 ninku hukkuna yanapanamantaqa “qolqe maskhay ” aswan importante kasqanta.
Chaywanpas qhapaq kayqa manan cheqaq kusikuytachu apamun.
Investigaqkunan willanku qolqellapi yuyaykuq runakuna llakisqa tarikusqankuta, hinaspapas facil - llatas llakikuy onqoy otaq ima onqoypas hap’inman.
Imaynapi paqarin.
Wakin wawakunaqa qolqe maskhayllapi afanakuq familia ukhupin wiñanku.
Huk libron nin: “Tayta - mamakunan munanku wawanku kusisqa kanankuta, wawakunataq kusisqa kanankupaq imaymanata mañakunku.
Chaymi tayta - mamaqa mañakusqankuta rantipunku, chaywantaq wawakuna kusisqa kanku.
Pisi tiempomantan ichaqa huktañataq mañakushanku ”, nispa (La epidemia del narcisismo, inglés simipi).
Chayta qhawarispan negociantekuna wayna - sipaskunaq tukuy munasqankuta ruwaspa propagandakunapi churamunku.
Chaypin kaykunata churamunku: “Tukuy allinkunan qanpaq kanan ”,“ Qanmi aswan importante kanki ”, nispa.
Chaykunata uyarispa imaymanata rantisqankuraykun askha waynakuna manupi tarikunku, manataqmi qolqenku kanchu “paykunapaq tukuy allinkunata ” rantinankupaq.
Biblian yachachin.
Bibliaqa manan huchachanchu qolqe maskhayta (Eclesiastés 7: 12).
Ichaqa willanmi ‘ qolqe sonqo - kay tukuy mana allinkunaq saphin ’ kasqanta.
Nintaqmi: “Chaymi wakinkunapas chayta munapakuspanku [...] imaymana llakikunapi rikukurqanku ”, nispa.
Chaymi niwanchis qolqe maskhaypi afanakunamantaqa imachus kapuwasqanchiswan sonqopas - sonqo kawsananpaq.
‘ Qhapaqyayta munaq runakunan ichaqa wateqayta mana atipaspa, toqllaman hina urmaykunku, hinaspan mana valeq waqllichiq munapayaypi rikukunku. ’
Kaytan ruwawaq.
Qankunan tayta - mamakuna reparanaykichis imaynatan qhapaq kayta qhawarishankichis chayta.
Aswan allin kaqkunatan ñawpaqtaqa maskhanaykichis, chaytataqmi wawaykichisman yachachinaykichis.
La epidemia del narcisismo nisqa libron nin: “Tayta - mamakunan wawankuwan kaykunata tapurikunanku: ‘ Baratoña imapas kanman chaypas, ¿hayk’aqmi chaykunata rantina?
¿Hukkuna niwasqanchisraykullachu imatapas rantina?
¿Iman “tasa de interés ” nisqa? ’ ” nispa.
Amapuni familiapi sasachakuytaqa qolqewan allichaychu, chayqa kanman llakikuyta qonqanapaq drogakuy hinan.
El precio del privilegio nisqa libron nin: “Qolqewan ima sasachakuytapas allichayqa manan allinchu.
Sasachakuytaqa yachaywan, khuyakuywan, allinta yuyaykuspan allichana, manan zapatokunata otaq carterakunata rantispachu ”, nispa.
Bibliaqa manan yachachinchu wawakuna maqayta nitaq unphuyanankama phiñakuyta.
Wanachiyqa yachachinapaqmi, manataqmi phiñakuyniykita wawaykipi thasnuykachinaykipaqchu wanachinayki.
HUK LLAQTAKUNA
CAMERÚN nacionpiqa baka otaq pigmeo nisqa runakunan ñawpaqtaqa tiyankuman karqan. 1500 watakunapin hina Portugal nacionmanta runakuna tiyarqanku, unay watakuna qhepamantaq islam religionmanta Fulani runakuna, paykunan inti lloqsimuy wichay ladota hap’ikapurqanku.
Kunanqa sapa 100 runakunamantan 40 runakuna “cristianon kayku ” ninku, 20 runakunan musulmán religionmanta kanku, 40 runakunataq Africapi kaq huk religionkunamanta.
Hawa llaqtakunapi tiyaq runakunaqa sumaqtan visitakunata chaskinku.
Napaykuspan wasinkuman pasaykachinku unuta mikhunatawan haywarinankupaq.
Mana kasukuqkunatan qhawarinku wasiyoqtapas pisichashankuman hinata, kasukuqkunataqmi ichaqa sumaq qhawarisqa kanku.
Parlayta qallarinankupaqqa ñawpaqtan familiata napaykunku, tapurinkutaq imaynalla kasqankuta.
¡Uywanku imaynalla kasqanta imaraqmi tapurikunku!
Chay llaqtayoq Joseph nin: “Visitanku wasinkumanta ripuqtinqa manan ‘ huk p’unchaykama ’ nispallachu kachapunku, aswanmi parlan - parlan ñanta pusapunku.
Chaymantaña kachapuspataq wasinkuman kutipunku.
Mana chayta ruwaqtinkuqa pisichasqa hinan visita ripunman ”, nispa.
Mayninqa amigokunantin huñunakuspan huk platollamanta makillankuwan mikhunku.
Chay costumbren Camerún nacionpi ruwakun hukllachasqa kanankupaq.
Sichus imaraykupas amigokuna t’aqanakurqanku chayqa, hukmanta “amigontin kanankupaqmi ” chayta ruwanku.
Hayk’an kanku: 20 millón hina
Hatun llaqta: Yaundé
Clima: Inti lloqsimuy wichay ladoqa ch’akin ruphayantaq kanpas, lamar - qocha ladopitaq yunka hina
Huk nacionkunaman vendenku: Aceite, cacao, café, algodón, madera, aluminio nisqakunata
Rimasqanku simikuna: Inglés, francés, Africapi kaq llaqtakunamanta 270 rimaykunapiwan
¿IMA NINMI BIBLIA?
Wakin runakunan Paraisomanta rimaspa ninku: “Ñawpa machulakunaq rimaynillanmi ”, nispa.
Hukkunataq ninku: “Allin runakunalla wiñaypaq sumaq kawsasqankumanta mosqokuy hinallan ”, nispa.
“Paraíso ” nispaqa runakunapaq Diospa ruwasqan Edén huertamantan rimashan (Génesis 2: 7 - 15).
Bibliaq nisqan hina, Diospa kamasqan ñawpaq warmi qharin chay huertapi tiyarqanku mana onqospa mana wañuspa (Génesis 1: 27 - 28).
Paykunaqa Diosta mana kasukusqankumantan chay huertamanta qarqochikurqanku.
Ichaqa Biblian willan hamuq tiempopi chhayna sumaq Paraisopi runakuna tiyanankumanta.
Diosqa ancha munakuqmi, chaymi pay sonqo runakunaman huk Paraisopi sumaq kawsayta qonqa. Ichaqa, ¿imatan ruwananchis kamachinkunata hina chaskiwananchispaq?
Bibliaq nisqan hina, astawanmi paymanta yachananchis chayman hinataqmi kawsananchis.
“Señor Diosmi Edenpi huertata plantarqan [...] hinaspan ruwasqan runata chayman churarqan. ”
(Génesis 2: 8.)
Wakin runakunan ninku: “Paraisoqa hanaq pachapin kashan ”, nispa.
Hukkunataq ninku: “Qhepamanmi kay Hallp’a paraisoman tukupunqa ”, nispa.
Diosmi runakunapaq Hallp’ata kamarqan chaypitaqmi huk sumaq paraisota ruwarqan runakuna wiñaypaq tiyanankupaq.
Biblian willan kay Hallp’aqa mana hayk’aq tukukunanpaq kamasqa kasqanta (Salmo 104: 5).
Hinaspapas ninmi: “Hanaq pachaqa Señor Diospa kaqninmi, kay pachatataqmi runaman qorqan ”, nispa (Salmo 115: 16).
Chaymi mana admirakunachu kay Hallp’a paraisoman tukunanpaq Bibliaq willasqanmanta.
Chaypin Dios runakunaman wiñay kawsayta qonqa.
Chaypiqa manan pipas ñak’arinqachu nitaq nanayta muchunqachu.
Llapa runakunan thakpi kusisqa tiyanqaku.
Diospa tukuy imaymana ruwasqanwanmi kusikunqaku (Isaías 65: 21 - 23).
“Runakunawanñan Diosqa tiyan, [...] manan wañuypas kanqañachu, manallataqmi llakikuypas, waqaypas, nanaypas kanqañachu. ” (Apocalipsis 21: 3, 4.)
Askha religionkunan yachachinku, “allin runakunallan Paraisopiqa tiyanqaku ”, nispa.
Ichaqa manan yachankuchu pikunan chay “allin runakuna ” kasqanta.
Wakinqa religionninkupi costumbrekuna hunt’asqankuwan rezasqankuwan iman allin runapaq qhawarikunku.
Biblian willan “chanin runakuna ” Paraisopi tiyanankuta.
¿Pikunatan Dios chaninpaq qhawarin?
¿Diospa munasqanta qhepanchaspa religionninpi costumbrekuna ruwaqtachu?
Manan, Biblian nin: “Señor Diospa qayllanpi aswan allinqa kasukuymi ruphachina sacrificiota wak sacrificiotawan haywaymantaqa.
Aswan allinqa uyarikuymi, kasukuymi uywakunaq wiran ruphachinamantaqa ”, nispa (1 Samuel 15: 22).
Paraisopi wiñaypaq tiyaq “chanin runakunaqa ”, Bibliapi Diospa kamachikusqanta kasukuqkunan kanqaku.
Diospa sonqonta kusichinaykipaqqa Bibliatan allinta t’aqwirinayki.
Payqa manan mana hunt’ay atinatachu imatapas kamachiwanchis.
Biblia willan ‘ kamachikuyninkunaqa mana sinchi sasachu ’ kasqanta.
Kasukuq runakunamantaqmi Paraisopi kawsayta qonqa.
“Chanin runakunaqa kay hallp’atan hap’ikapunqaku, chaypin wiñaypaq tiyanqaku. ”
(Salmo 37: 29.)
¿KIKILLANMANTACHU PAQARIMURQAN?
AGUJA colipinta karuta phalasqanmi llapa runakunata anchata admirachin.
Mana samarispan pusaq p’unchayta otaq mastapas 11.000 kilometrota phalan.
Kaypi yuyaykuy: Investigaqkunan ninku wakin phalaq animalkunaqa umankupipas huk brujulayoq kankuman hina kay pachapi kaq kallpawan (campo magnético) yanapachikusqankuta.
Aguja colipinta animalqa yaqapaschá punch’aypi phalananpaq Inti maymanchus risqanwan yanapachikun tutatataq ch’askakunawan.
Hinaspapas wayrakunaq hamusqanta reparaspan chaykunawan yanapachikullanmantaq.
Imaynaña kanman chaypas, investigaqkunaqa manan yachankuraqchu imaynapi chhayna karu phalasqanta.
Bob Gill biologon nin: “Chay animaltan 20 wataña estudiashani, chaywanpas kunankaman sinchita admirachiwan ”, nispa.
¿Ima ninkin chaymanta?
¿Kikillanmantachu kay animal chhayna karu phalayta yacharqan icha kamasqachu karqan?
Kaykunamanta yachachin
© 2013 Watch Tower Bible and Tract Society of Pennsylvania.
Todos los derechos reservados.
3 Pachantinmanta willakuykuna
4 Familiakunapaq yanapaykuna
Amaña phiñachinakuy kananpaq
10 Tapusun
Robotkunata ruwaq iñiyninmanta willan
12 Ñawpa tiempota qhawarispa
14 ¿Ima ninmi Biblia?
16 ¿Kikillanmantachu paqarimurqan?
Agama qaraywaq chupan
INTERNETPI ASTAWAN YACHAY
WAYNA - SIPASKUNAQ TAPUKUSQAN
¿Imatan qhawarinay celularmanta mensajekunata apachispay?
Celularmanta mensajekunata apachispaqa amigoykikunawanmi rimawaq.
Chayqa kanqa piman qelqasqaykimantan, ima qelqasqaykimanta ima ratopi ruwasqaykimantapas.
Kaypin yachanki allin yuyaychaykunata.
(Ñit’iykuy ENSEÑANZAS BÍBLICAS / JÓVENES nisqapi, español simipi)
Dibujokunayoq willakuy.
Kaykunata ruwayqa wawaykichiskunatan yanapanqa Bibliaq rimasqan wakin runakunata reqsinankupaq, allin kaqkunata yachanankupaqpas.
(Ñit’iykuy ENSEÑANZAS BÍBLICAS / NIÑOS nisqapi, español simipi)
Haaretz.com nisqan willan Israel nacionpi mana allin naceqkunaqa manañan autoridadkunata “nacenankupaq dejasqankumanta ” quejankumanchu sichus“ manaraq naceshaqtinku imachus onqoyninku kasqan yachanapaq hina karqan chayqa ”.
Tayta - mamakunan ichaqa quejayta atinkuman “onqosqa wawankuta uywanankupaq, tukuy kawsasqan tiempopi imachus necesitakusqanpipas ” autoridadkuna yanapananpaq.
Australia nacionpiqa 10 warmi - qhari tiyaqkunamantan 8 tiyanku manaraq casarakuspa.
Grecia nacionmanta Ministerio de Salud nisqan willan 2011 watapi phisqantin killa qallariykunapi runakunaq wañuchikusqankumanta. 2010 watapi wañuchikuqkunamantaqa 2011 watapin karqan yaqa iskay kuti hinaraq.
Chaymi tupan chay killakunapi qolqeq pisiyasqanwan.
Estados Unidos runakunan yaqa kuskanta hina mikhuyninkuta usuchinku, chaytan willan Consejo para la Defensa de Recursos Naturales nisqa.
Yachanapaq, ima mikhuy llank’asqankutapas pachak wachumantan qanchis wachuta saqepunku, restaurantekunapipas pachak plato mikhuna mañakusqankumantan chunka qanchisniyoq platota saqepunku, wasinkuman mikhuykuna apasqankumantapas pachak kilo rantisqankumantan iskay chunka phisqayoq kilota winch’upunku.
Madagascarpin pachantinmanta aswan huch’uy camaleonta tarirqonku.
Suyt’unmanmi yaqa kinsa centímetro hinalla, wakinqa sillu sayayllan kanku.
Kay animalchaqa yaqapaschá chinkapushanña tiyasqan mana allinpi tarikusqanrayku.
FAMILIAKUNAPAQ YANAPAYKUNA | CASARASQAKUNAPAQ
¿Manachu thak sonqolla sasachakuyniykichista allichayta atinkichis?
¿Dinamita patapipas sayashawaqchis hinapaqchu qhawarikunkichis, imallawanpas qonqaylla phatanman hinata?
Chhayna kaqtinqa ama pisikallpayaychischu, atiwaqchismi aswan allin kawsaytaqa, chaypaqqa ñawpaqtan yachanaykichis imarayku phiñanachikusqaykichista.
Lilianan * nin: “Mayninpin qosayta ima niytapas munani ichaqa manan munasqay simikunatachu nini.
Mayninpiqa imatapas ninaypaq yuyaykusqaytan mana nishaspay nini: ‘ Nirqaykin, nirqaykin ’, nispa.
Manan llullakushanichu ”, nispa.
Kaqllataña yuyaykunku manaña chaypas, sapankankupas hukniraymantapunin imatapas qhawarinqaku.
Manapunin iskay runaqa kaqllapuniqa kankumanchu, chaykunan casarakuy kawsayta munayyachin, ichaqa phiñachinakuytapas apamullanmantaqmi.
Wakinpaqqa phiñachinakuytan astawan apamun.
Raquelmi nin: “Tayta - mamayqa manan respetanakuqkuchu tukuy tiempon maqanakushallaqku, chaymi ñoqapas casarakuspayqa imaynan mamay taytayta rimapayaq chhaynallatataq qosayta rimapayayta qallarirqani.
Manan respetoyoq kayta yachasqanichu ”, nispa.
Mayninpiqa manan reparakunchu imaynapi phiñachinakuy qallarisqan.
Yaqapaschá huk esposa qosanta ninman: “Qanqa sapa kutillanmi tardeta chayamunki ”, nispa.
Sasachakuyqa manapaschá tardeta chayamusqanchu, aswanpas esposanmi chay ruwasqanta qhawarin manapas respetashanmanchu hinata.
Imamantaña phiñachinakunkuman chaypas, sapa kutilla chayta ruwasqankuqa onqochinmanmi otaq t’aqanachinmanpas.
¿Imatan ruwawaqchis amaña phiñachinakuy kananpaq?
Ñawpaqtaqa imarayku sasachakuy kasqantan tarinaykichis.
Thak tarikusqaykichis ratopi kayta ruwaychis:
Sapankaykichis qelqaychis imamantachus chayllaraq phiñachinakusqaykichismanta.
Qosaqa yaqapaschá qelqanman: “Amigaykikunawanmi ch’isiyamurqanki, manataqmi huk kutillatapas waqyamuwarqankichu ”, nispa.
Esposataq qelqanman: “Amigaykunawan kamusqaymantan phiñakurqanki ”, nispa.
Sasachakuyta allichaypi yuyaykuspa tapukuychis: ¿Phiñakunapaq hinapunichu karqan?
¿Aswan allinchu kanman karqan pampachay?
Thaklla kawsanaykichispaqqa yachanaykichismi mayninpiqa mana kaqllatachu imatapas qhawarisqaykichista, hinaspapas munakuymi yanapasunkichis pampachanaykichispaq. (Bibliapi yanapay: Proverbios 17: 9.)
Sichus aguantanapaq hina chay sasachakuy karqan chayqa pampachanakuychis hinaspataq qonqapuychis. (Bibliapi yanapay: Colosenses 3: 13, 14.)
Sichus hukniykichis mana aguantanapaq hinata qhawarin chayqa qatimuqpi kaqta ruwaychis.
Phiñachinakusqaykichis ratopi imaynachus sientekusqaykichismanta anotaychis.
Qosaqa qelqanmanmi: “Amigaykikunawanpas astawan kayta munawaq hinatan qhawarirqani ”, nispa.
Esposaqa qelqanmanmi: “Huk wawata hinan sientechiwarqanki, taytantapas sapa rato waqyanan kanman hinata ”, nispa.
Qelqasqaykichista cambiaychis leenaykichispaq.
¿Imaynatan sientekurqan qosayki otaq esposayki phiñachinakusqaykichis ratopi?
Rimaychis imatachus ruwawaqchis karqan imapunichus sasachakuy kasqanta allichanaykichispaq chayta, chhaynapi mana phiñachinakuy kananpaq. (Bibliapi yanapay: Proverbios 29: 11.)
Chay qelqasqaykichismanta imatachus yachasqaykichista rimaychis.
¿Imaynatan yanapasunkichisman qhepaman ama phiñachinakunaykichispaq, otaq phiñachinakuyta qallarishaqtiykichis reparakunaykichispaq?
Sutikunaqa cambiasqan kashan.
“Huchallikuyta pampachaqqa munakuytan t’ikarichin. ” (Proverbios 17: 9.)
“Qankunapura paciencianakuychis, [...] pampachaykunakuychis. ”
“Mana yuyayniyoqqa manchana k’araktan phiñakun, yachayniyoq runan ichaqa sonqollanpi hap’ispa thasnun. ” (Proverbios 29: 11.)
¿Imayna tratanatan sapankapas munawaqchis karqan phiñachinakusqaykichis ratopi?
Yuyariychis phiñanachikusqaykichista.
¿Imatan chay rato ruwawaqchis karqan mana phiñachinakuypi tarikunaykichispaq?
Sichus aguantanapaq hina chay sasachakuy karqan chayqa pampachanakuychis hinaspataq qonqapuychis
QALLARIYPI KAQ
GEORGEQA manan imatapas ruwayta atisharqanñachu.
Manan atirqanchu familianman imata mikhuchiytapas.
Yarqaywan onqoywanmi llaqtanpi mast’arikusharqan.
Ichaqa, tiyasqanmanta karupin huk allin nación kasharqan.
Georgeqa yuyaykurqanmi: “Chay nacionman ripusaq, llank’anata tarispaytaq familiayta chayman apapusaq ”, nispa.
Nigeria nacionmanta Patriciapas maytan munarqan huk nacionman ripuspa allin kawsayta.
Manan llank’anan karqanchu, nitaqmi qolqeyoq kananpaq hinachu kasharqan, chaymi payqa decidikurqan Argelia nacionman ripunanpaq, chaymantataq Españaman.
Paymi nin: “Onqoqmi kasharqani, munarqanin qhepaman waway allin kawsananta ”, nispa.
Rachelqa España nacionmanmi ripuyta munarqan allin kawsayta tarinanpaq.
Payqa Filipinaspin llank’ananmanta qarqochikurqan hinan familiankuna nisqaku huk nacionkunapiqa wasipi empleakuqkunapaq llank’ana kasqanta.
Chaymi payqa qolqeta manukuspa pasajeta rantirqan, ripunanpaqmi qosantapas wawantapas nirqan: “Manan unay tiempochu t’aqanakusun ”, nispa.
Kay watakunapin 200 millones más runakuna ripurqanku huk nacionkunaman imaynan George, Patricia Rachelpas ruwarqanku hinata.
Wakinqa ripurqanku guerrakuna, qatiykachaykuna, pacha chhaphchiykuna otaq hukkunapas kasqanrayku, ichaqa astawanqa qolqeraykun.
¿Ima sasachakuykunapin tarikunku huk nacionman ripuspa?
¿Tarinkuchu imachus munasqankuta?
¿Imaynapin wawakuna tarikunku tayta - mamanku qolqeyoq kanankupaq huk ladoman ripuqtinku?
Qatimuqpin chay tapuykunata kutichikunqa.
John Kenneth Galbraith runan nirqan: “Ñawpa tiempomantapachan huk nacionkunamanqa riqku wakcha kayta atipanankupaq ”, nispa.
Israel llaqtata paqarichiq Jacobpas chaytan ruwarqan.
Canaán llaqtapi nishu yarqay kaqtinmi Jacobqa yaqa qanchis chunka familiantin Egipto nacionman ripurqanku, chaypin askha watakuna tiyarqanku (Génesis 42: 1 - 5; 45: 9 - 11; 46: 26, 27).
Chaypin Jacobqa wañupurqan, miraynintaqmi yaqa iskay pachak watakuna qhepamanña Canaán llaqtaman kutipurqanku.
Huk lado nacionman ripuqkunapaq ñawpaq sasachakuyqa imaynata chayman chayaymi.
Georgeqa sinchi karutan purirqan pisi mikhunallantin.
Paymi yuyarin: “Waqanapaqmi karqan chay risqaypiqa ”, nispa.
Askhan ñanllapi qhepapunku.
Patriciaqa Españamanmi chayayta munarqan.
Sahara nisqa aqo pampata pasaspan 25 runakunawan huk camionpi rirqanku.
Ninmi: “Huk semanapin chayarqayku Nigeriamanta Argeliaman.
Yaqachus hina wakin millay choferkunaqa pisi - pisimanta chay ñankunapi runakunata winch’urpariqku ”, nispa.
Rachelmi ichaqa mana George, Patricia hinachu pasarqan, payqa avionpin Españaman rirqan llank’ananpas kasharqanñan.
Ichaqa chaypiñan iskay watachayoq wawanmanta llakikurqan.
Ninmi: “Huk mama wawanta imayna uywasqanta sapa rikuspaymi sonqoy nanawaq ”, nispa.
Georgeqa sasatan yachakurqan huk nacionpi kasqanman.
Askha killakuna qhepamanñan qolqetapas familianpaq apachimurqan.
Ninmi: “Maynin tutakunan llakikuymanta sapay tarikusqaymantapas waqarqani ”, nispa.
Argeliapi askha killakuna kasqan qhepamanmi Patriciaqa rirqan Marruecos nación tuparinaman.
Ninmi: “Chaypin onqokapurqani.
Cuidakunaymi karqan mana llaqtayoq warmikuna vendeqkunamanta, chay warmikunatan obligaqku rabona hina llank’anankupaq.
España nacionman rinaypaqmi qolqeta tarirqani, ichaqa ancha peligroson karqan lamar qochanta viajayqa.
Risqayku boteqa manan allinchu karqan, manan sinchi runata apananpaq hinachu karqan.
¡Zapatoykuwanmi unu haykumuqta horqonayku karqan!
Chayaqtiykuqa manan kallpaypas karqanchu lamar qochaq patanman purispa lloqsinaypaq ”, nispa.
Huk nacionman ripuyta yuyaykuqkunaqa manan viajepi sasachakuykuna kasqallantachu qhawarinanku.
Kallantaqmi chay nacionpi huk simi rimasqanku, imayna kawsasqanku, chay nacionniyoq kanapaq papelta horqoy sasa kasqan chaypaq qolqeta necesitakusqanpas.
Mana chayta horqoqtinkuqa sasan llank’ana tariy, maypi tiyay, imata estudiaypas otaq hospitalpi hampichikuypas.
Chaymantapas sasan carrota manejanapaq documentota horqoy, bancoman qolqe churaypas.
Mana documentoyoqkunataqa nishutan llank’achinku pisillata pagaspa.
Chaymantapas qolqeq chanin kaynintan qhawarinallataq.
¿Thak kaytachu qolqe qowasunman?
Biblian nin: “Qhapaqyanaykipaq ama afanakuychu, chaymanta waqaychakunaykipaq yuyayniyoq kay.
Huk ratollan chaytaqa qhawarinki, manataq kapunchu, chaykunaqa ankakuna hinan raphrachakun, hinaspa phalaripun ”, nispa (Proverbios 23: 4, 5).
Chaymantapas munakuy, thak kawsay, familiapi hukllachasqa kawsaypas manan qolqewanqa rantikunmanchu, chaykunan aswan importanteqa.
Askha casarasqakunan wawankuwan munanakuspa kawsayninkuta saqenku qolqeyoq kayta munaspa. ¡Chayqa ancha llakikunapaqmi!
Runakunaqa necesitanchismi ‘ Dios maskhayta ’.
Paykunatan Dios kamachirqan wawankuman Paymanta, imachus munasqanmanta, kamachikuyninkunamantapas yachachinankupaq, chaymi allin taytakunaqa chayta hunt’anankupaq kallpachakunku.
Filipinaspi iskay sullk’a ñañachankunawan tiyasqanmantan Airen sutiyoq sipascha nirqan: “Ñoqaqa isqon watayoqmi kasharqani mamay Españaman ripuqtinqa.
Prometewarqankun sumaq mikhunayoq kanaykuta, allin escuelaman rinaykuta, allin wasiyoq kanaykupaqpas.
Yuyashaniraqmi ripusqan p’unchayta.
Marq’arikuwaspan encargawarqan Rhea, Shullamite sullk’achaykunata cuidanaypaq.
Unaymi waqaykurqani.
“Tawa wata qhepatan taytay rirqan mamaypa kasqanman.
Ñoqaykuwan kashaqtinqa may risqanmanmi riq kani, ripuqtinmi kinsantiyku payman abrazakurqayku carroman seqanankama.
Yapamantan askha p’unchaykuna waqaspa karqani. ”
Sullk’a kaq Shullamite sutiyoqmi nin: “Airen ñañaymi isqon watallayoqraq kashaspa mamayman tukupurqan.
Sasachakuyniykunatan willaq kani, paymi yachachiwarqan p’acha t’aqsayta, cama mast’ayta huk ruwaykunatapas.
Tayta - mamayku telefononta waqyamuwaqtinkuqa mayninpiqa imayna sientekusqaytan atisqayman hina willaq kani, ichaqa manachus hina entiendewarqankuchu.
“Runakunaqa tapuwaqkun: ‘ ¿Llakikunkichu tayta - mamaykimanta? ’
Kutichiqmi kani: ‘ Riki ’, nispa.
Ichaqa manan mamaytaqa yuyaqchu kani, tawa watachayoq kashallaqtiyraqmi ripurqan chaymi yacharqani mana payllawan kawsayta ”, nispa.
Airen nin: “16 watayoqñan karqani tayta - mamaywan tupaq rinaykupaqqa.
¡Ancha kusisqan kasharqani!
Ichaqa ñañaykunawan kuska chayman chayaqtiykuqa repararqanin mana reqsisqayku runapas tayta - mamayku kanman hinata ”, nispa.
Rhea nillantaq: “Manan sasachakuyniykunata willakuqchu kani.
Sinchi manchalimanmi tukupusqani, munakuyniytapas manan rikuchiyta atiqchu kani.
Filipinaspiqa kinsa ususiyoq tiyoykunawanmi tiyarqayku, cuidawarqankuña chaypas manan huk tayta - mama hinapunichu karqan ”, nispa.
Airen nillantaq: “Wakcha familialla kashaspaykuqa manan ñak’arirqaykuchu nitaqmi hayk’aqpas yarqaypi karqaykuchu.
Tayta - mamayku ripuqtinkun ichaqa anchatapuni ñak’arirqayku.
Phisqa watañan paykunawan kashayku ichaqa t’aqanakusqayku tiempopi ñak’arisqaykutaqa manan qonqayta atiykuchu.
Tayta - mamaykuqa munakuwankun ichaqa maytan munaykuman karqan hukta decidinankuta ”, nispa.
Huk nacionman ripuqkunaq imaynapi tarikusqankuqa manan kaqllachu, ichaqa llapankupas ñak’arinkun George, Rachel, Patricia hina.
Llapankun ñak’arinku familia mana kuska kasqanrayku, askha watakunamantaraqmi yapamanta kuska kankuman.
Georgeqa tawa watamantaraqmi familianwan huñukurqan.
Rachelqa yaqa phisqa watamantan Filipinas nacionninman kutirqan ususinrayku.
Patriciataq Españaman chayarqan qholla wawachantin, paymi nin: “Payllan tukuy imaypas, chaymi allinta cuidani ”, nispa.
Huk nacionpi kaqkuna mana qolqeyoqña tarikunku, familiankumantaña karupi kashanku otaq sapallankuña sientekunku chaypas askhan nacionninkuman mana kutipunkuchu.
¿Imarayku? Imapas ruwasqanku mana allin lloqsiqtinmi p’enqakunku wasinkuman kutimpuqtinku pisichasqa kanankuta.
Filipinasmanta Allanqa kutimpurqanmi.
Allin llank’anataña Españapi tarirqan chaypas huk wata partinmantaqa wasinpiñan kasharqan.
Paymi nin: “Sinchitapunin esposaymanta ususichaymantawan llakikurqani.
Hinan decidikurqani huk nacionpi llank’anaypaqqa familiaytawan pusanaypaq, chaytapunin qhepaman ruwarqani.
Familiaymi qolqemantaqa aswan chaniyoq ”, nispa.
Patriciapas tarillarqantaqmi qolqemantapas aswan chaniyoq kaqta.
Españamanmi apakusqa huk Bibliata.
Paymi nin: “Chaytaqa suerte qowananpaq mana allinkunamantapas cuidawananpaqmi hap’irqani.
Qhepamantaq reqsirqani Jehová Diospa Testigonta.
Manan hayk’aqpas munarqanichu paykunawan parlaytaqa, hinan imaymanata tapuyta qallarirqani yachachisqanqa mana cheqaqchu kasqanta rikuchinaypaq, ichaqa allintan imapi iñisqanta defenderqan Bibliawantaq tapuyniykunata kutichiwarqan ”, nispa.
Cheqaq kusikuytaqa manan qolqepichu tarinchis nitaq maypi tiyaspachu, aswanpas Diosta, munaynintapas reqsispan chaytaqa tarinchis, chaytan Patriciaqa entienderqan.
Yacharqanmi Diosqa Jehová sutiyoq kasqanta (Salmo 83: 18).
Hinaspapas Bibliapin yacharqan Diospa Gobiernollan wakcha kayta tukuchinanta, chay Gobiernopi Jesucristo kamachikuq kasqantapas (Daniel 7: 13, 14).
Jesusmi ‘ wakchata qespichinqa, mana pi yanapaykuqniyoq muchuqtan amachanqa.
Ñak’arichiymantan, sarunchaymantan paykunataqa qespichinqa ’ (Salmo 72: 12, 14).
Qanpas Bibliata leenaykipaqmi tiempota hap’iwaq.
Chay libropiqa Diospa yachayninmi kashan, chaymi yanapasunki imachus aswan chaninkaqta ñawpaqman churanaykipaq, allinta decidinaykipaq, sasachakuykunawan ama pisipanaykipaq, suyakuyniyoq kanaykipaqpas (Proverbios 2: 6 - 9, 20, 21).
TAPUSUN | MASSIMO TISTARELLI
Massimo Tistarelli profesorqa Italia nacionpi Universidad de Sassari nisqapi cientificon, paypa qelqasqanqa kinsa revistakunapin lloqsin, chaykunan huk nacionkunapipas vendekun, hinaspapas cienciamanta t’aqwisqankunatan pachak kuti mastaraq horqomurqan huk qelqakunapi.
Payqa estudianmi imaynapi uyakuna reqsisqanchista, mana sasa ruwaykunata ruwasqanchistapas, chaymi kanman bolata hap’iy, hinaspapas robotkunaq (runaman rikch’akuq máquina) ñawin imayna kanantan ruwan runaq ñawinman rikch’akuqta hina.
revistata qelqaqkunan tapurqanku iñiyninmanta, científico kasqanpi llank’ayninmantapas.
¿Familiayki Diospi iñiqchu?
Tayta - mamayqa católico religionmantan karqanku, ichaqa manan participaqkuchu.
Waynallaraq kashaspaymi “Diosqa manan kanchu ” nisqa yachachikuypi creerqani,“ runaqa yanqallamantan paqarimurqan ” nisqa yachachikuytapas cheqaqpaqmi qhawarirqani.
Tukuyta Kamaqpi manaña creerqanichu chaypas ñoqaqa creerqanin runamanta aswan atiyniyoq imapas kasqanpi.
Chaymi t’aqwirqani budismo, hinduismo, taoísmo nisqa yachachikuykunata, ichaqa manan tapukuyniykunaq kutichiyninta tarirqanichu.
¿Imaraykun cienciamanta yachayta munarqanki?
Huch’uyllaraq kashaspaymi yachayta munarqani maquinakunamanta.
Corrientewan funcionaq pukllanaykunatapas paskaruspaymi hukmanta kawirachipuq kani.
Taytayqa huk empresapi llank’asqanraykun allinta yachaq radiokuna telefonokunapas imayna funcionasqanta, chaymi sapa kutilla tapuq kani chaykunamanta.
¿Imakunatan estudiarqanki?
Ingeniería Electronicatan estudiarqani Universidad de Génova nisqapi astawanmi yacharqani robotkunamanta.
Runaq ñawinmantan astawan yacharqani, chayman hinataqmi robotkunaq ñawin imayna kananta ruwaq kani.
¿Imaraykun yachayta munarqanki runaq ñawinmanta?
Imayna ruwasqa kasqanqa admirakunapaqmi, ñawiqa yanapawanchismi rikusqanchisman hina ruwanapaq.
Yachanapaq, huk bolatapas hap’iyta munawaq hinata yuyaykuy.
Hap’inaykipaq p’itasqaykiman hinan ñawipi cristalino nisqa chayachin retina nisqaman bolaq imayna kasqanta.
Bolaq imayna kasqanqa retina nisqantan pasanqa bolaqpas ñawiqpas kuyusqanman hina.
Ichaqa astawanqa ñawiqa bolallatan qhawan, chhayna kaqtinqa bolaq imayna kasqanmi retina nisqapi grabasqa hina qhepan, bolata qhawasqanchispi imakunachus rikusqanchistaq kuyun.
Chaymantapas ñawinchisqa tanteanmi bola imayna kallpawan hamusqanta mayninta hamusqantapas.
Chaytaqa ñawinchis ukhupi retina nisqan tantean, ñawinchistaq reparan bolaq hamusqanpi imakuna kasqanta.
Chay qhepamanmi retina nisqapi bolaq imayna kasqanta nervio óptico willan ñosqhonninchisman, ñosqhonninchistaq chayta reparaspa kamachiwanchis bolata hap’inapaq.
Chaykunata yachayqa admirakunapaqmi.
¿Imaraykun creepurqanki Dios tukuyta Kamaq kasqanpi?
1990 watapin pisi killakunalla kamurqani Dublín (Irlanda) llaqtapi, Trinity College nisqapi yachay munasqayta t’aqwispa.
Chaymanta kutimpushaspaymi esposay Barbarawan wawakunamanta rimanakurqayku, panaytapas visitarqaykun.
Payqa Jehová Diospa testigonmi karqan, qowarqantaqmi huk librota, La vida... ¿cómo se presentó aquí?
¿Por evolución, o por creación?
nisqata, admirakurqanin allin chaninchasqata chay libro imatapas sut’inchasqanmanta.
Chaypin repararqani “runaqa yanqallamantan paqarimun ” nisqa yachachikuymanta mana allinta yachaspay cheqaqpaq qhawarisqayta.
Ñoqaqa creerqanin ñawpa tiempokunapi animalkunaq kawsasqanmanta señalkuna tarisqankuqa chay yachachikuyta sut’inchasqanta.
Ichaqa astawan chaymanta yachaspaymi entienderqani “runaqa yanqallamantan paqarimun ” nisqa yachachikuy yanqa kasqanta.
Yuyaykurqanin imapichus llank’asqaypi.
¿Pin ñawpaqta ruwarqan imakunatapas copiakusqayta?
Hinan yuyaykurqani imapichus llank’asqaypi.
¿Pin ñawpaqta ruwarqan imakunatapas copiakusqayta?
Ñoqaqa manan hayk’aqpas huk robottaqa ruwayta atiymanchu kikillanmanta bola hap’iqtaqa.
Huk robotqa kamachillaqtiykin bolataqa hap’in, mana chayqa manan imatapas ruwanchu.
Robotkunaqa hukpa ruwasqanmi, ichaqa huk runaqa aswan yachayniyoqmi maquinakunamantaqa, ¿pin runakunata kamarqan?
Chaykunata qhawarispaymi ñoqaqa yuyaykurqani “runataqa hukpunichá ruwarqan ” nispa.
¿Imarayku Jehová Diospa testigon kapurqanki?
Esposaywanmi ancha allinpaq qhawarirqayku yachachikuykuna imayna t’aqwisqankuta.
Qelqakuna horqosqankupas allin chaninchasqatan imatapas yachachin.
Ñoqa hina imamantapas yachay munaqkunaqa ancha chaninpaqmi qhawarinku chhayna allin t’aqwisqa qelqakunataqa.
Hamuq tiempopi imakunachus sucedenanmanta Bibliaq willasqanmantaqa anchatan yachayta munarqani.
Chaykunamanta astawan yachaspaymi repararqani Bibliaqa Diospa qelqan kasqanta. 1992 watapin esposaywan bautizakurqayku Jehová Diospa testigon kapunaykupaq.
¿Cienciamanta yachasqayki pisiyachirqanchu iñiynikita?
Manan, aswanpas astawanmi kallpachawarqan.
Kaypi yuyaykuy, runakunaqa hukpa uyanta qhawayuspallan yachanchis pichus kasqanta.
Chaytaqa nacesqanchismanta pisi horakuna qhepallamanmi ruwayta qallarinchis.
Askha runakunaq kasqanpipas amigonchistaqa reqsiyta atinchismi.
Hinaspapas reparanchismi llakisqachus kusisqachus kasqantapas.
Ichaqa manapaschá cuentata qokunchischu chayta ruwanapaqqa ñawinchispas ñosqhonninchispas usqhaylla imaymanakuna ruwasqankuta.
Ñawinchisqa Jehová Diospa qowasqanchismi, chaymantaqa manan iskayyanichu.
Bibliapas Diospa qowasqanchismi, chaykunan kallpachawan Diosta “gracias ” ninaypaq paymanta rimanaypaqpas.
Diostan hatunchananchis imapas ruwasqanmantaqa, chaninta imatapas ruwakunanta munasqaymi kallpachawan chhaynata yuyaykunaypaq.
ÑAWPA TIEMPOTA QHAWARISPA
Platón runaqa Greciamanta filosofon karqan, manan Diospi iñirqanchu, paymi kawsarqan 427 - 347 watakunapi manaraq Jesús hamushaqtin.
Yaqapaschá Atenaspi nacerqan, allin familiamantan karqan chaymi Greciapi qolqeyoq familiamanta waynakuna hina allin estudiota chaskirqan.
Payqa qatikurqanmi filósofo Sócrates runaq yuyaykusqankunata, hinallataq filósofo matemático Pitágoras runaq alumnonkunaq yuyaykusqankutapas.
MEDITERRÁNEA ladoman viajaspa Siracusa (Sicilia isla) llaqtaq politicanpi participasqan qhepamanmi Atenas llaqtaman kutimpurqan. Chaypin huk Academiata hatarichirqan. Chay instituciontan qhawarinku Europa ladomanta ñawpaq kaq universidadta hina.
Chaypin matemáticas, filosofía nisqakunata allinta t’aqwiqku.
Platón runaq yachachikuyninkunaqa askha runakunaq iñiyninpin rikukurqan, yaqa llapankun “cristianon kayku ” nispa ninku, creesqankutataq Bibliapi kananpaq yuyaykunku.
Platón runaqa astawanqa kaytan yachachirqan: “Runaqa almayoqmi, chay alman wañuqtinqa kawsashallan ”, nispa.
“Platonqa anchatan interesakurqan almaq mana wañuq kasqanpi. ” (Ñawpa filosofía nisqapi cuerpowan almawan, inglespi)
Platón runaqa yachaytan munarqan wañusqanchis qhepaman kawsaymanta.
Huk libron nin: “Platonqa anchatan interesakurqan almaq mana wañuq kasqanpi ”, nispa (Ñawpa filosofía nisqapi cuerpowan almawan, inglés rimaypi).
Payqa manan iskayarqanchu “almaqa cuerpo wañupuqtin kawsashallasqanpi ”, kay pachapi imakuna ruwasqanman hina“ premiasqa kananpaq otaq huchachasqa kananpaqpas ”.
Platón runaq academia hatarichisqanpin yachachikurqan 387 watamanta manaraq Jesús hamushaqtin, 529 watakama Jesuspa hamusqan qhepaman.
Chaypin yachachikuyninkuna mast’arikurqan Greciaq, Romaq kamachisqan nacionkunaq religionninkunapi.
Alejandriamanta Filón sutiyoq judío runapas Platonpa yachachisqanpin creerqan, imaynan “cristianon kayku ” niq umallikuna ruwarqanku hinata.
Chaymantapachan chay yachachikuykunaqa judaísmo cristianismo yachachikuykunawan chhaqrukurqan.
Huk diccionarion nin: “Cristiana religionpi llapa yachachikuykunan chhikallanpas wak tiempopi filosofía nisqamanta hamun, astawanqa Platonpa yachachikuyninmanta ichaqa wakin cristianokunaqa [...] platonista cristianokuna nisqa sutiwan reqsisqan kananku. ” (The Anchor Bible Dictionary.)
Tupanachisun iskay librokunaq nisqanta.
Platón runaq nisqan: “[Wañuypiqa,] ukhunchispi kasqanmi otaq mana wañuq alman cuentata qonqa huk dioskunaman [...].
Chay creenciaqa kallpachanmi allin runakunata anchatataq manchachin mana allin runakunata ” (Platón.
Las leyes, Libro Duodécimo).
Bibliaq nisqan: Runaqa wañupusqan qhepamanqa manan imatapas yachanchu.
Biblian willan wañusqakunaqa puñushankumanpas hina kasqankuta, kawsarichisqa kayta suyakuspa.
Ichaqa alma mana wañuq kaqtinqa manañan kawsarichisqa kayta necesitankumanchu.
Qatimuqpi textokunata t’aqwiy. “Kawsashaqkunaqa yachankun wañukapunankuta, wañukapuqkunan ichaqa mana imatapas yachankuchu. ”
(Eclesiastés 9: 4, 5) ‘ Aya p’ampanakunapi lliw kaqkunan [...] kawsarimpunqaku. ’
“Wañukapuspanqa hallp’amanmi tukupun. ” (Salmo 146: 4.)
Bibliaqa sut’itan yachachin almaqa cuerpo wañuqtin manaña kawsasqanta.
Chayrayku tapukuy: “¿Bibliaq nisqanman hinachu creenciaykuna kashan icha Platón runaq yachachikuyninman hinachu? ” nispa.
Platón runaña chay creenciata mast’arirqan chaypas manan paychu ñawpaqta chaymantaqa yachachirqan.
Ñawpaqmantañan chay creenciaqa karqanña, pantasqa dioskunapi creeq religionkunapi, imaynan Egipto Babilonia nacionkunapi karqan hina.
“Bibliapi Ñawpa Rimanakuy qelqakunaqa willanmi almaqa kawsaq runa kasqanta.
Mosoq Rimanakuy qelqakunapas nillantaqmi almaqa runaq kawsaynin kasqanta [...]
Bibliaqa manan ninchu ‘ almaqa runaq wañusqan qhepamanmi kawsashallan ’ nispaqa. ” (New Catholic Encyclopedia)
“Bibliaq ruwakusqan qhepatañan ‘ almaqa manan wañunchu ’ nisqa creenciaqa saphichakurqan chhaypitaqmi judiokuna, cristianokunapas iñipurqanku. ”
(Cursivakunaqa ñoqaykuqmi.) (Encyclopaedia Judaica)
“Cuerpoq wañusqan qhepamanqa almaqa kawsashallanmi nisqa yachachikuyqa filosofía, teología yuyaykuykunan [...] chayraykun Bibliaqa mana chayta yachachinchu. ” (The Jewish Encyclopedia)
Platón runaqa occidental ladopin allin reqsisqa karqan, chaymi yuyaykusqankunata runakuna qatikurqanku.
Waynallaraq kashaspanmi politicapi karqan, ichaqa ancha mana allinpaqmi qhawarirqan.
Qhepamanmi qelqarqan imayna kawsanamanta, chanin, yachayniyoq, allin yuyayniyoq, kallpayoq, khuyapayakuy kaykunamanta, almamantapas.
Aswan allin reqsisqaqa karqan yachachisqan Aristóteles runan, paymi karqan yachachiq, filósofo, científico ima.
¿IMA NINMI BIBLIA?
“Ama qolqe sonqo kaychischu [...].
Diosmi nirqan: ‘ Manan saqerparisqaykichu, manataqmi wikch’urparisqaykipaschu ’, nispa. ” (Hebreos 13: 5)
Jehová Diospa siervonkuna qolqe sasachakuypi tarikuqtinkun Diosqa imaymananmanta yanapan.
Hukninmi munakuq iñiqmasinkunawan yanapachisqan.
* Santiago 1: 27 texton nin: “Dios Yayaq sonqonman chayaq chanin mana ima qhelliyoq yupaychayqa kay hinan: Mana tayta - mamayoqkunatapas, viudakunatapas, llakikuyninkupi yanapaykuymi ”, nispa.
Ñawpa cristianokunaqa iñiqmasinkutan yanapaqku.
Yachanapaq, Judeapi yarqay kananta yachaspankun Siria llaqtapi Antioquía iñiq t’aqapi iñiqkuna rimanakurqanku “Judea provinciapi tiyaq wawqe - panakunaman yanapayta apachinankupaq ”.
Chhaynapin chay sasachakuypi tarikuqkuna yanapayta chaskikurqanku.
Chhayna yanapaymi rikuchin cristianokunaqa ruwayninkuwan munakuq kasqanta.
“Ñoqan Diosniyki Señor Diosqa kani, ñoqan allinniykipaq yachachiyki. ” (Isaías 48: 17, 18)
Millonninpi runakunan repararqanku Bibliaq yachachikuyninkuna imamantapas aswan chaniyoq kasqanta.
Proverbios 2: 6, 7 texton nin: “Señor Diosmi yachayta qoqqa, paypa siminmantan paqarimun, yachaypas, allin yuyayniyoq - kaypas.
Señor Diosmi chanin runakunata yanapaykun ”, nispa.
Diospa yachay qosqanman hina kawsaqtinkuqa kikinkuq allinninpaqmi.
Yachanapaq, manan drogakunkuchu nitaq machankuchu, chaykunaqa mana allinninkupaqmi kanman sinchi qolqepaqtaq kanpas.
Hinaspapas allintan imatapas ruwanku, mana llullakuq mana suwakuqmanmi tukupunku chaymi llank’anata tarikunku, llank’anayoq kaspataq allin llank’aq kapunku chaninpaq qhawarisqa.
Efesios 4: 28 texton nin: “Suwakuqqa amaña suwakuchunñachu, aswanpas llank’achun [...] pisichikuqkunaman imallatapas qoykunanpaq ”, nispa.
“Diospa yachayninqa ruwasqankunawanmi reqsichikun ” (Mateo 11: 19).
Ghana nacionmanta Wilson cristianoq llank’ananpaq contratonmi tukupusharqan.
Chay p’unchayllaña llank’ashaspan gerenteq carronta maqchisharqan hinan chaypi qolqeta tarirqan.
Jefenmi nirqan hap’ikapunanpaq, ichaqa Jehová Diospa testigon kasqanraykun chay qolqeta dueñonman kutichipurqan.
Chaymi Wilsonqa mana chay p’unchayllañachu llank’arqan, aswanpas chay llank’anapin qhepakapurqan, qhepamantaq aswan allin llank’ayman churarqanku.
Franciamanta Geraldinetan Jehová Diospa testigon kasqanrayku llank’ananmanta jefan qarqopurqan.
Ichaqa jefaq mamitanmi nirqan mana allinta chayta ruwasqanta.
Nirqanmi: “Sichus munanki allin llank’aqta confianapaq runata chayqa, Jehová Diospa testigonta contratay, manan pitapas paykuna hinataqa tarinkichu ”, nispa.
Jefaqa Jehová Diospa testigonkunamantan yacharirqan hinan Geraldineta yapamanta contratarqan.
Sudáfrica nacionpin Sarah sutiyoq sapallan mama mana qolqeyoq kasharqan, hinan iñiqmasinkunaq munakuyninta rikurqan, paykunan ususinkunapaqwan mikhunata qorqanku carropipas apaqku.
Qhepamanmi ususinkuna ninku: “Iñiq t’aqapiqa askha tayta - mamayoqmi kayku ”, nispa.
Chhayna willakuykunataqa maytachá willasunman, chaykunan yuyarichiwanchis Bibliaq kay nisqanta: “Uyariwaqniymi ichaqa mana imanasqalla tiyanqa ”, nispa (Proverbios 1: 33).
¡May cheqaqpunin chay nisqanqa!
Wakin nacionkunapiqa gobiernon yanapan chhaynapi tarikuqkunata.
Mana chay yanapaykunaq kasqan nacionpiqa familianmi yanapanan.
¿KIKILLANMANTACHU PAQARIMURQAN?
AGAMA qaraywaqa mana sasachakuspallan pampamanta huk qhataman p’itan.
Sichus pampa llusk’a kaqtinqa sasachakunmi p’itananpaq ichaqa imaynatapas perqamanmi chayan.
Chaytaqa chupanraykun atin.
Kaypi yuyaykuy: Qhasqa patamanta p’itaspankuqa chupankutan urayman urmachinku, chhaynapin allinta p’itanku.
Llusk’a patapi kaspaqa manan allintachu sayanku chaymi mana allintachu p’itanku.
Ichaqa p’itasqanku qhepamanmi chupankuta hoqarinku chhaynapin cuerponkuta allichakunku.
Manan chayqa facil - llachu.
California llaqtamanta Berkeley universidadmi qelqarqan: “Chupankutan allichakunanku chhaynapi cuerponkuta rectota churanankupaq ”, nispa.
Sichus sinchi llusk’apatapi kashan chayqa, astawanmi chupanta hoqarinan chhaynapi mana sasachakuspalla wak ladoman chayananpaq.
Agamaq chupanqa yanapanmanmi inginierokunata chhayna maquinakunata ruwamunankupaq, chaykunan yanapanman terremoto otaq ima sasachakuypas kaqtin kawsaqkunata maskhanankupaq.
Thomas Libby investigadormi nin: “Robotkunaq kuyuykachasqanqa manan animalkunamanqa imapipas rikch’akunchu, chaymi aswan kuyukachaq kaqtinqa allinta ñawparishankuman ”, nispa.
¿Ima ninkin chaymanta?
¿Kikillanmantachu agamaq chupan chhayna karqan icha kamasqachu karqan?
FAMILIAKUNAPAQ YANAPAYKUNA | WAWAKUNATA UYWASPA
Wayna - sipasyashaq wawaykichu nin: “Nishutan hark’awan ima ruwanaytapas ”, nispa.
Ichaqa tayta kasqaykiraykun yuyaykunki: “Chhikallanpipas ima munasqantapas hinallata kasusaq chayqa, raton ima sasachakuypipas tarikunqa ”, nispa.
Allin yuyaywan kamachikuykunata wawaykipaq churasqaykiqa allinmi, ichaqa yachanaykin imarayku chaykuna phiñachisqanta.
Yanqa rimaykuna: Llapa wayna - sipasyashaq wawakunaqa tayta - mamankuq kamachisqantan k’ulluchakunkupuni, chay watankupiqa chhaynapunin kanku.
Cheqaq kaq: Sichus tayta - mamakuna allin yuyaywan kamachikuykunata churanqaku willanqakutaq imarayku chay kamachikuykuna churasqankumanta chayqa kasukuqmi kankuman.
Ichaqa imaymanaraykun wayna - sipaskunaqa k’ulluchakuq kanku, yaqapaschá tayta - mamakunaq ruwasqankupas chhayna kanankupaq yanapashanman, ¿imaynapi?
Yachasun chaykunamanta.
Sichus tayta - mamakuna ninku “nisqayqa ahinapunin kanqa ” nispa, otaq mana uyarinkuchu kamachisqankumanta imatachus wawanku yuyaykusqanta chayqa, watasqa hinan sientekunku manan tayta - mamankuq cuidasqan hinachu.
Chaymi tayta - mamankuq hark’asqanta astawanraq pakallapi ruwanku.
Huk wawaqa usqhayllan kasukun tayta - maman kamachiqtinqa.
Wayna - sipasyashaq wawakunan ichaqa yachayta munanku imarayku kamachisqankuta.
Hinaspapas qhepamanqa sapaqpin kawsanqaku, paykunallamantan decidinanku kanqa imatapas.
Chaymi aswan allin kunanmantapacha allinta yuyaykuspa imatapas ruwayninkuqa.
Ichaqa, ¿sichus wawayki phiñasqalla kashan ima kamachikuy churasqaykiwanpas chayri?
Wayna - sipasyashaq wawakunataqa ninapunin imakunachus ruwanankuta, paykunaqa necesitankun chayta, manaña rikuchinkuchu chaypas sonqonkupiqa munankun.
Chhaynaqa niy imakunachus ruwananta imakunatataqchus mana, ichaqa willay imarayku chaykuna kamachisqaykita.
Huk libron nin: “Sichus tayta - mamakuna sut’i kamachikuykunata churanqaku, sumaq sonqowantaq hunt’achinqaku chayqa wayna - sipasyashaq wawakunaqa kasukunqakun ”, nispa.
Ichaqa sichus tayta - mamakuna hinallata qhawanqaku wawanku ima munasqankutapas ruwasqanta chayqa, paykunan yuyaykunkuman “tayta - mamaymanqa manan imapas qokunchu kawsayniyqa ” nispa.
Chhaynapin aswan mana kasukuq kanku (Bibliaq yachachikuynin: Proverbios 29: 15).
Ichaqa, ¿imaynatan rikuchiwaq mana nishu hark’aq kasqaykita?
Wasipi ima kamachikuy churasqaykimantapas wawayki imatapas niqtinqa ama tatichiychu, sichus nisunkiman “as tardechata hinan wasiman sapa kuti chayamuyta munani ” nispa chayqa uyariy imarayku chay munasqanmanta.
Uyariqtinkuqa wayna - sipasyashaq wawakunaqa astawanmi respetanku ima kamachisqankutapas manaña gustonkupaqchu kanman chaypas (Bibliaq yachachikuynin: Santiago 1: 19).
Ichaqa amaraq decidishaspaykiqa yachanaykin wayna - sipasyashaq wawakunaqa necesitasqankumantapas aswan masta mañakusqankuta, tayta - mamakunataq qoyta atishaspa aswan pisita qosqankuta.
Chhaynaqa wawayki mañakusuqtiykiqa allinta qhawariy imarayku chay munasqanta.
¿Ima kamachisqaykitapas hunt’arqanchu?
¿Chanillantachu ima qonaykitapas munashan?
Imaynachus kasqanman hina wawaykiq mañakusqanta qoy (Bibliaq yachachikuynin: Génesis 19: 17 - 22).
Uyariy wawaykiq imatachus nisqasuykita, ichaqa qanpas willanallaykitaqmi imayna sientekusqaykita.
Chhaynapin yachachinki ama payllapichu yuyaykunanpaq aswanpas hukkunapipas (Bibliaq yachachikuynin: 1 Corintios 10: 24).
Hinaspapas imatapas decidisqaykimantaqa willay imarayku chhayna kasqanmanta.
Imapas decidisqaykiwan manaña kusisqachu kanqa chaypas sonqonqa thakmi kanqa uyarisqaykirayku.
Wayna - sipasyashaq wawaqa kurak runa kaytan yachashan.
Sichus allin yuyaywan ima kamachikuykunatapas churanki, imarayku chhayna kasqanmantataq willanki chayqa, yanapankin allin runa kananpaq (Bibliaq yachachikuynin: Proverbios 22: 6).
“Sumaq sonqo - kayniykichisqa lliw runakunaq reqsisqan kachun ”
“Wawaykichista ama k’utuychischu, paqtan unphuyankuman ”
“Pipas manullapi imatapas rantin chayqa pagananmi manunta.
Llapanta pagapuqtinqa vendeqnin runan manaña iskayyanqañachu, qhepakunapipas aswan askhataraqmi manushallanqa.
Qanpas manupi hinan kashanki tayta - mamaykipaq, chayqa kasukuyniykin.
Ichaqa sapa kutilla mana kasukunkichu chayqa, manañan ima munasqaykitapas qosunkikuñachu, astawanraqpaschá ima ruway munasqaykipipas hark’apusunkiku ” (Lo que los jóvenes preguntan.
Respuestas prácticas [volumen 2], chaytaqa Jehová Diospa testigonkunan ruwan).
¿IMA NINMI BIBLIA?
“Pipas huk warmita munapakuspa qhawaqqa ñan sonqonpi chay warmiwan wasanchay huchata ruwanña ” (Mateo 5: 28)
Kay tiempopiqa tukuyneqpin kashan qhelli qhawaykuna chaymi askha runakuna qhawanku.
Diospaq hina kawsaspa kusisqa kayta munanki chayqa yachanaykin imatachus Dios chaykuna qhawaymanta yuyaykusqanta.
Bibliaqa manan rimanchu qhelli qhawaykunamanta, ichaqa Bibliapi tarikuq kamachikuykunata leespan reparasunman huchachasqanta.
Bibliaqa sut’itan willan sichus huk qhari wak ‘ warmita munapakuspa qhawan ’ chayqa wasanchay huchamanmi urmanman.
Chayqa kaqllataqmi qhelli ruwaykunata ‘ qhawaywan ’ casarasqaña otaq solteroña kanman chaypas.
Chaykunata qhawaqqa rikusqankunatan munapayan.
Chayta ruwayqa Jehová Diostan phiñachin.
“Millay ruwaykunamanta t’aqakuychis, ama qhelli huchapi puriychischu, [...] ama cuerpoykichispa munasqanta ruwaychischu, ama mana allinta yuyaykuychischu, ama munapayaychischu ” (Colosenses 3: 5)
Chaykunamanta estudiaq runakunan ninku “qhellikunata qhawayqa manan runakunata tanqanchu qhelli huchakuna ruwayman ” nispa.
Chhaynaqa, ¿allillanchu qhellikunata qhaway?
Bibliaqa qhelli ruwaykunata hinan huchachan “asichikuq qhelli simikunatapas ”.
Ichaqa qhellikunata qhawayqa aswan millayraqmi.
Qhelli qhawaykunapiqa rikukunmi warmiwan qhariwan wasanchay hucha ruwasqanku, warmipura otaq qharipura t’inkinakusqanku, huk qhelli ruwaykunapas.
Asichikuq qhelli simikunata rimayqa phiñachinmi Diosta, sinchi munapayaywan qhellikunata qhawaymi ichaqa astawanraq.
Qhellikunata qhawaqkuna rikusqankuta hinachus ruwanku icha manachus chaymantaqa wakinmi ninku “chhaynan ” nispa wakintaq“ manan ” nispa.
Biblian ichaqa sut’ita willan runaq iñiyninpaq mana allin kasqanta Diospas chay ruwayta cheqnikusqanta.
Chaymi kamachiwanchis: “Millay ruwaykunamanta t’aqakuychis, ama qhelli huchapi puriychischu [...], ama cuerpoykichispa munasqanta ruwaychischu ”, nispa.
Qhellikunata qhawaqkunaqa manan chaykunamanta t’aqakushankuchu aswanpas astawanraqmi munapayashanku.
“Allinkaqta maskhaychis, amataq mana allinkaqtachu [...]
¡Allinkaqta munakuychis! ” (Amós 5: 14, 15)
Wakin cristianokunaqa ñawpaqpin karqanku qhelli huchapi puriq, machaq suwakuq ichaqa chhayna kawsayninkutan saqepurqanku.
Diospa Simin Qelqapi kamachikuykunatan yacharqanku, chhaynapin mana allin kaqkunata cheqnikapurqanku.
Qhellikunata qhawaqkunaqa mana allinkunapin tarikunku, chaypi yuyaykunki chayqa cheqnikunkin chay ruwayta.
Utah llaqtapi (Estados Unidos) Universidadmi willarqan qhellikunata qhawaqkunaqa “sinchi llakipi kasqankuta, runakunamanta karunchakusqankuta, hukkunawan mana allinta kawsasqankuta ” huk mana allinkunapi tarikusqankutapas.
Chaykunamanta aswan mana allinqa Diosmantan runakunata karunchan hinaspapas Jehová Diostan phiñachin.
Bibliaq yachachikuyninkunan yanapawasun allin kaqkunata munakunapaq.
Astawan Bibliata leesun chayqa astawanmi munakusun kamachikuyninkunata.
Chay munakuymi yanapawasun qhelli qhawaykunata cheqnikunapaq, chhaynapitaqmi salmista hina nisunchis: “Manapunin ima millaykunapipas yuyasaqchu ”, nispa (Salmo 101: 3).
¿KIKILLANMANTACHU PAQARIMURQAN?
SALTAQ arañaq rikusqanqa hukniraymi, payqa k’apaktan yachan ima hap’iy munasqanpas imayna karupi kasqanta.
¿Imaynatan chayta ruwan?
Kaypi yuyaykuy: Chayta ruwananpaqqa iskay hatun ñawinkunawanmi yanapachikun. Ñawin ukhunpin askha capakuna kan.
Iskay capakunan reparan q’omer kaqkunata, chaykunamantan huknin ch’uyata rikun huknintaq ayphata.
Ima rikusqanpas aswan ladonpi kaqtinqa aswan ayphatan rikun.
Chhaynapin chay arañaqa k’apakta p’itanqa ima hap’iy munasqanman.
Chay arañamanta allinta yachaq runakunaqa chayta qhawarispan ruwayta munanku aswan ch’uyay - chu’yay fotota horqoq camarakunata, hinallataq ima rikusqankutapas imayna karupi kashasqanta yachaq robotkunatapas.
Internetpi ScienceNOW noticiakunata willaqmi saltaq arañamanta nirqan: “Chay arañakunaqa kuskan centímetro hinallan, ñosqonninpas ch’uspiq ñosqhonninmantaqa aswan huch’uyraqmi chaywanpas imatapas hap’inanpaq k’apakta rikusqanqa admirakunapaqmi ”, nispa.
¿Ima ninkin chaymanta?
¿Kikillanmantachu saltaq araña chhayna rikuq karqan icha kamasqachu karqan?
Kaykunamanta yachachin
© 2013 Watch Tower Bible and Tract Society of Pennsylvania.
Todos los derechos reservados.
3 Pachantinmanta willakuykuna
4 Familiakunapaq yanapaykuna
¿Imaynatan mana k’irispalla rimawaq?
6 Tapusun
“Diospunin kawsaytaqa qowarqanchis ”
12 ¿Ima ninmi Biblia?
Qhelli qhawaykuna
14 Familiakunapaq yanapaykuna
16 ¿Kikillanmantachu paqarimurqan?
INTERNETPI ASTAWAN YACHAY
WAYNA - SIPASKUNAQ TAPUKUSQAN
¿Imatan ruwayman millayta tratawaqtinku?
20 watayoq Celine willakun: “Manan hayk’aqpas qonqasaqchu imayna k’amiwasqankutaqa, chaykunan mana valeqta sientechiwaq, chaykunan astawan k’iriwaq huk saqmamantaqa ”, nispa.
Internetpin kay tapuykunata kutichikunqa: ¿Imaraykun wakin wayna - sipaskuna compañeronkuta millayta tratanku?
¿Pikunatan chhaynata tratanku?
¿Imatan ruwawaq chhaynapi tarikuspa?
(Ñit’iykuy ENSEÑANZAS BÍBLICAS / JÓVENES nisqapi, español simipi)
Dibujokunayoq willakuyta leenapaq.
Kaykunata ruwayqa wawaykichiskunatan yanapanqa Bibliaq rimasqan wakin runakunata reqsinankupaq, allin kaqkunata yachanankupaqpas.
(Ñit’iykuy ENSEÑANZAS BÍBLICAS / NIÑOS nisqapi, español simipi)
2012 watapi octubre killa tukuypin runa wañuchiykuna suwaykunapas aswan pisi karqan 2011 watapi chay p’unchaykunallapitaq kasqanmanta.
Estados Unidospi Sandy sutiyoq hatun wayra kasqanwan tukuyneqpi luz mana kasqanrayku.
Policiakunaq rantinpi rimaq Paul Browne runan nin: “Sinchi hatun wayrakunaq, huk hatun sasachakuykunaq kasqan qhepataqa pisiyanmi runa wañuchiykuna suwaykunapas, chhaynan karqan 11 setiembre killapi 2001 watapi hatun sasachakuy kaqtinpas ”, nispa.
Ichaqa wasikunata haykuspa suwakusqankun astawan yapakun, Paul runaq nisqan hina “mana luzpa kasqanraykun ” chaykuna kan.
Antártida rit’i pampaqa manan allinchu kashan chaypi mana wiñaq plantakunata chayman apasqankurayku chaywanmi cientificokuna llakikushanku.
Yaqa chunka muhu hinan qatikun waranqanpi sapa watan chayman riq runakunaq zapatonkupi otaq q’epinkupi.
Península Antártica Occidental ladopin chay plantakuna askhaña wiñashan.
83 watayoq warmimanmi churarqanku titaniomanta (chayqa fierroman rikch’akuqmi) k’akita, manan piwanpas chaytaqa ruwakurqanraqchu.
Tullunpi huk onqoy kaqtinmi k’akinqa urmapurqan kunanmi ichaqa ña atinña mikhuyta, rimayta respiraytapas.
Huk maquinan titanio polvota unuyachispa chay k’akita ruwarqan chaymantataq warmiq k’akinpa kasqanman churarqanku.
Chay nacionpin hark’akurqan runakunaq kasqanpi cigarro pitayta.
Huk wata qhepamanmi reparakurqan pachakmanta yaqa 14 runakuna qhasqo nanaywan (angina) manaña onqosqankuta, sonqonkumantataq (infarto) pachakmanta yaqa 9 runa manaña onqorqanchu.
FAMILIAKUNAPAQ YANAPAYKUNA | CASARASQAKUNAPAQ
Esposaykiwan otaq qosaykiwan sapa phiñachinakuspan imaymanata k’aminakunkichis.
Chay simikunawanmi sonqoykichista k’irinakunkichis, chhayna rimaymantaq “yachasqaña ” kapunkichis.
Atiwaqmi casarakuyniykipi allin kawsayta, ichaqa ñawpaqtan yachanayki imaynapi phiñachinakusqaykichista, chaymantataq kallpachakunayki cambianaykipaq.
Imayna uywasqa kasqayki.
Askha runakunan wiñarqanku k’arak simikunata sapa p’unchay uyarispa, chaymi casarakuspankupas tayta - mamankuq rimasqanta hinallataq rimanku.
Televisionpi qhawakusqanmanta.
Televisionpiqa k’iriq simikunatan asikunapaq hinata qhawarichinku chayta qhawaqkunaqa allinpas chay rimay kanman hinatan yuyaykapunku.
Wakin nacionkunapiqa kamachiylla - kamachiqkunatan “qhari ” ninku warmikunataq mana sarunchasqa kanankupaq lisallaña kananku.
Chhayna qharikunaqa phiñachinakuy kaqtinmi esposankuta enemigonkuta hina qhawarinku manataqmi yanapaqninkuta hinachu, chaymi k’araq simikunata rimanku.
Imaynaña kaqtinpas k’arak simikunata rimayqa runatan onqochin, casarasqakunatapas t’aqanachinmanmi.
Wakinqa ninkun “saqma - hayt’amantapas rimasqanchismi astawan k’irin ”, nispa.
Huk qosan esposanta nishuta maqaspapas rimaspapas nishuta k’iriq, chay esposan nin: “Rimasqanmi astawanqa k’iriwaq maqawasqanmantaqa ”, nispa.
¿Imatan ruwawaq k’arak simikuna casarasqa kawsayniykita sasachayman churaqtin?
¿Imaynan sientekuwaq millayta nisuqtiykiku?
Yuyaykuy rimasqaykikuna imaynatachus qosaykita otaq esposaykita sientechisqanta, ñawpaq kutikunapi sonqon k’irisqaykita yuyariy ichaqa ama imakuna nisqaykitachu aswanpas chay ratopi imayna sientekusqanta.
¿Imata niymi aswan allin kanman karqan mana chhaynata sonqonta k’irinaykipaq?
Biblian nin: “Llamp’u simiwan kutichikuqqa phiñakuytan thasnun, k’arak simin ichaqa astawan phiñachin ”, nispa (Proverbios 15: 1).
Respetanakuspa kawsaq casarasqakunamanta yachay.
Yaqapaschá rikurqanki hukkuna rimasqankuwan k’irinakusqankuta hinaspa kaqllatataq qanpas ruwarqanki, chhayna kaqtinqa allinta kawsaq casarasqakunapi reparay imayna kawsasqankuta, hinaspataq paykuna hina kawsay (Bibliaq yachachikuynin: Filipenses 3: 17).
Yuyariychis imarayku munanakusqaykichista.
K’irikuq simikunaqa sonqomantan lloqsimun.
Chaymi sonqoykipi wiñachinayki qosaykimanta otaq esposaykimanta allin yuyaykuykunata.
Rimaychis imakunatachus ñawpaqpi kuska ruwasqaykichismanta.
Qhawaychis chayllaraq casarasqa kasqaykichis fotoykichiskunata.
Yuyariychis imakunachus asichirqasunkichis chaykunata hinallataq imarayku munanakusqaykichistapas (Bibliaq yachachikuynin: Lucas 6: 45).
Rimaspaqa ama hukmanchu tumpay.
Imapas kaqtinqa ama qosaykimanchu otaq esposaykimanchu tumpay, aswanpas willay imayna sientekusqaykita.
Sichus niwaq “mana allinmi sientekuni mana tapuwaspayki imatapas ruwaqtiykiqa ” nispa chayqa, allin simiwanmi kutichisunkiman. Ichaqa sichus niwaq“ qanqa manan hayk’aqpas tapuwankichu imatapas ruwanaykipaqqa ” nispa chayqa, manapaschá sumaqtachu kutichisunkiman (Bibliaq yachachikuynin: Colosenses 4: 6).
Upallakuyta yachay.
Sichus reparakunki alto kunkawanña rimashasqaykita chayqa aswan allinqa kanman sonqoyki thak kashaqtinña chaymanta rimaymi.
Aswan allinmi maqanakuypa kasqanmanta ayqerikuyqa (Bibliaq yachachikuynin: Proverbios 17: 14).
K’irikuq simikunaqa sonqomantan lloqsimun
‘ Qosakunaqa esposankutan munakunanku, kikinkuq cuerponkuta hina ’
“Esposakuna qosaykichista respetaychis ”
“Tukuy [...] qaparkachay, tumpay, tukuy mana allin ruwaykunapas qankunamanta chinkachun ”
Biblian nin: “Tukuy [...] qaparkachay, tumpay, tukuy mana allin ruwaykunapas qankunamanta chinkachun ”, nispa.
¿Ima ninantan nin “tumpay ” nispa?
¿Imapin hukniray qaparkachaymanta?
Griego rimaypi “qaparkachay ” ninanpaqqa krauge simin, chayqa alto kunkawan rimaymi.
Ichaqa “tumpay ” ninanpaqqa blasphemía simin, chayqa rimakusqanpi imakunata nikusqanmi mana allin rimaykunata k’amikuykunatapas, manaña qaparkachaspachu rimakun chaypas.
TAPUSUN | BRETT SCHENCK
Brett Schenck runaqa animalkunapas plantakunapas huk hinalla kawsasqankumantan yachan, payqa Estados Unidospin chaykunata qhawariq karqan.
¿Imaraykun pay nin “Diosqa kanmi ” nispa?
qelqaqkunan paywan rimarqanku llank’ayninmanta iñiyninmantapas
¿Imaynapin astawan yachayta munarqanki animalkunapas plantakunawan huk hinalla kawsasqankumanta?
New Paris, Ohio (Estados Unidos) llaqtapin tiyarqayku, chaypa qayllanpiqa pasaqpin kashan huch’uy mayukuna p’onqokunapas.
Huch’uyniymantapachan kusikuq kani wasiypa qayllanpi animalkunata plantakunata rikuspay.
Chaymi Purdue Universidadpi estudiarqani Ecología nisqata.
¿Allinpaqpunichu Diospi iñiyta qhawarirqanki?
Wasiypiqa llapaykun luterano religionmanta karqayku, hinan taytayqa kallpachawarqan religionniymanta allinta yachanaypaq.
Común runakunaq rimasqan griego simitapas estudiarqanin (koiné), chay simipin Bibliapi wakin qelqakunaqa qelqakurqan.
Chhaynapin Bibliata aswan chaninpaq qhawarirqani.
¿Imaynatan qhawarirqanki “tukuy imapas kikillanmantan rikhurimurqan ” nisqa yachachikuyta?
Religioniypas llank’aqmasiykunapas allinpaqmi chay yachachikuyta qhawarirqanku, chaymi ñoqapas chhaynata qhawarirqani.
Diospipas creerqanin, chaymi iskaynin yachachikuykunataqa allinpaq qhawarirqani.
Ichaqa Bibliata chaninpaqña hap’irqani chaypas, manan Diospa qelqanta hinachu qhawarirqani.
¿Imaynapin Bibliata Diospa qelqanta hina qhawaripurqanki?
Steve, Sandy Jehová Diospa testigonkunan esposaymanwan ima visitamuwarqanku.
Niwarqankun Bibliaqa cienciawan k’apakta tupasqanta, manaña chaymanta willaq librochu chaypas.
Biblian nin: “Diosqa kay pachaq muyun patapin tiyashan ”, nispa (Isaías 40: 22).
Nillantaqmi Diosqa ‘ ch’usaqpin hallp’a pachata warkuykun ’ nispa (Job 26: 7).
Ñoqaqa astawanmi yachasharqani animalkunapas plantakunawan imaynata huk hinalla kawsasqankumanta, chaypaqmi yanapachikusharqani kay hallp’a pachata hanaq pachamanta orqosqa fotokunawan, chaymi chay textokunaq nisqanqa sonqoyman chayawarqan, chaykunaqa qelqakurqan chay fotokuna manaraq kashaqtinmi.
Esposay Debbiewan kuskan Bibliata estudiarqayku Steve, Sandy Testigokunawan, chaypin yacharqani Bibliaq willasqan ñawpaqpi hunt’akusqanta, allinta kawsanapaq yanapaykunata, allinta imatapas sut’inchasqantapas.
Pisi - pisimantan entienderqani Bibliaqa Diospa qelqan kasqanta.
¿Imaynapin creerqanki tukuy kawsayta Dios kamaq kasqanpi?
Huk kutinmi Steve Bibliapi kay textota leewarqan: ‘ Ñut’u hallp’amantan Señor Diosqa runata ruwarqan ’, nispa (Génesis 2: 7).
Bibliaqa sut’itan willasqa imaynapi ñawpaq runa rikhurimusqanta, hinan tapukurqani: “¿Cienciaq nisqanwan chay tupanmanchu? ”, nispa.
Steveqa niwarqanmi chaymanta astawan yachanaypaq chaytataqmi ruwarqani.
¿Imatan yacharqanki?
Evolucionpi creeqkunaqa yachachiytan munanku imaynapi tukuy kawsay paqarimusqanta.
Cuerponchis ukhupiqa kanmi sorq’anninchis, sonqonchis, ñawinchiskunapas chaykunaqa kusatan llank’anku.
Ichaqa ñawinchispa mana rikunan célula nisqakunan cuerponchispi kallantaq, chaykuna ukhupipas kallantaqmi kusata llank’aq imaymanakuna.
¿Imaynapin sorq’anpas, sonqopas, ñawikunapas, célula ukhupi kaqkunapas rikhurirqan?
“Tukuy imapas kikillanmantan paqarimurqan ” niqkunaqa ninkun:“ Kikillanmantan chaykunaqa rikhurirqan aswan kallpayoq kaqkunallapi ”, nispa.
Ichaqa chay nisqankuqa manan kutichinchu chay tapuyta.
Manan llapa cientificokunachu “kikillanmantan tukuy imapas paqarimurqan ” nisqa yachachikuypiqa creenku.
Animalkunaq kawsayninmanta allinta yachaq profesormi huk kutin niwarqan payqa chay yachachikuypi mana creesqanta, ichaqa llank’ananmanta mana qarqochikunanraykus mana hukkunaman chayta willanchu.
¿Ecología nisqamanta yachasqayki yanaparqasunkichu iñiyniykipi?
Arí yanapawarqanmi.
Ñoqaqa t’aqwinin kawsayniyoq kaqkuna imaynata hukkunawan kawsasqankuta.
Llapa kawsaqniyoqkunaqa hukkunamantan kawsanku.
Yachasun t’ikamanta abejamantawan.
T’ikakunaqa sumaqtan q’apan, chay t’ikaq misk’inpas imayna kasqanpas munaymi, chayta rikuspan abejakunaqa chay t’ikakunaman rinku chhaynapin muhunkunawan k’askachikunku.
Abejakunaqa t’ikaq misk’intan ch’onqanku chayman hinataq chay t’ikaq ch’iñi muhuchankunata huk t’ikakunaman apanku chhaynapi miranankupaq.
Chaymi rikuchin iskayninkupas yanapanakusqankuta.
Animalkunapas plantakunawan huk hinalla kawsasqanku sasata chinkasqanmi rikuchin chaykuna Diospa kamasqan kasqanta
Askha animalkuna may tiyasqanpiqa imaymana plantakunan kan, huch’uy kurukuna imaymana k’allanpakunapas, chaypin astawanqa rikukun hukkuna hukkunawan yanapanakusqankuta.
Animalkunaqa plantakunatan mikhunku, yaqa llapan t’ikayoq kaq plantakunataq necesitanku animalkunaq yanapayninta mana chinkanankupaq.
Animalkunaqpas plantakunaqpas huk hinalla kawsasqankuqa chinkallanmanmi chaywanpas waranqa watakunan chaykunaqa mana chinkarqanchu.
Mayukunata qhellichasqanku, sach’akunata wit’usqankupas q’ara pampamanmi tukuchin, ichaqa chaykunata manaña ruwapuqtinkuqa usqhayllan wakmanta mirarillankutaq.
Diosmi kawsaytaqa qowanchis, chaymantaqa manan iskayyanichu, animalkunapas plantakunawan huk hinalla kawsaspa sasata chinkasqanmi chayta rikuchin.
¿Imaraykun Jehová Diospa testigon kapurqanki?
Runakunaqa manan cuidankuchu chhayna sumaq kawsaykunata, chaywanmi sonqoy sinchita nanawaq.
Chay kawsaykunaqa manan usqhayllachu chinkanku ichaqa runaqa chinkachinmanmi.
Jehová Diospa testigonkunan ichaqa rikuchiwarqanku Bibliaq kay nisqanta: “Chayarqamullantaqmi kay pacha waqllichiqkunata wañuchinayki p’unchaypas ”, nispa.
Chayqa ancha allinpunin ñoqapaq karqan.
Tiempowanqa yacharqanin Bibliaq prometesqanqa mana iskayanapaq kasqanta.
Anchatan munani iñiyniymanta rimaytaqa, wakin científico runakunamanpas Bibliamantan yachachirqani. 55 wataypin llank’anaymanta jubilakurqani chhaynapi kawsay qowaqninchis Diosmanta, kay pachapaq imachus munasqanmantapas runakunaman astawan yachachinaypaq.
QALLARIYPI KAQ
Isabelpa * tayta - mamanmi qatayninta watukuq rinku.
Chay ch’isin sumaqta rimanku.
Isabelpa tayta - mamanqa anchatan kusikun ususinku chhayna qosayoq kasqanmanta.
¡Ancha munasqan ususinqa kasqa!
Frankqa sinchi phiñasqan kashan, sapa chhayna kaspanmi esposanpi samarikun, chaymi kay kutipipas hayt’an, saqman, chukchanmanta chutaspataq askha kutita perqaman umanta q’asun.
ADMIRAKUNKIÑA chaypas ñawpaqpi leesqanchisqa Frankpa Isabelpa casarasqa kawsayninkun.
Esposankuta maqaq askha qosakunan Frank hina kanku, runakunaq qhawarinanpaqmi allin runa kanku, suegronkuq ñawpaqenpipas.
Sapallankupi kaspan ichaqa esposankuta sinchita maqanku.
Askha tayta - mamakunan wawankuq ñawpaqenpi maqanakunku, chhayna familiapin Frankpas wiñarqan, chaymi kurakña kaspanku chhaynapuni kawsay kananpaq yuyaykunku.
Ichaqa esposankuta maqaq qharikunamanta uyarispan askha runakuna ninku “imayna sonqoyoqtaq kanku chhaynata ruwanankupaqri ” nispa.
Chhayna kawsayqa tukuypin kashan.
Estados Unidospin huk minutopi chunka soqtayoq runakuna telefonopi waqyarqanku warmi - qhari maqanakuqkunata yanapaq oficinata.
Chayqa onqoy hinaraqmi pachantinpi mast’arikushan, wakchapas qhapaqpas chhayna kawsaypin tarikushanku.
Ichaqa manan llapa maqachikuqkunachu denunciata churanku, paykunatawan yupaspaqa aswan askharaqmi kankuman.
Noticiakunapiqa uyarishallanchismi warmi - qhari maqanakuykunamanta, chaymi kaykunata tapukunchis: “¿Imaynapitaq huk runari esposanta chhaynaniraqta maqanman?
¿Ima yanapayllapas kanchu chhayna maqaq qosakunapaq? ”, nispa.
Kay revistata qelqamuq Jehová Diospa testigonkunaqa manan iskayyankuchu Bibliapi allin yuyaychaykuna kasqanmanta, chaypi yanapaykunaqa maqakuq qosakunatan llanp’u sonqoman tukuchin.
Ñawpaqpin askha runakuna t’impuq sonqo karqanku ichaqa Bibliaq yanapayninwanmi sumaq sonqo respetakuq runa kapurqanku, sasaña karqan chaypas atirqankun.
Yachasun Tomasmanta Valeriamantawan.
¿Imaynan karqan kawsayniykichis qallariypi?
Valeria: Kuska tiyanaykupaq rimanakusqayku tutapin Tomasqa ch’aqlawarqan, huk semanan q’oyo uyantin karqani.
Chay qhepamanmi niwarqan manaña hayk’aqpas chhaynata ruwawananpaq.
Ichaqa watan - watanmi chaytaqa niwashallarqan.
Tomás: Imallamantapas k’araktan phiñakuq kani, mikhunata mana horasninpi chayachiqtinpas.
Huk kutinmi pistolawan Valeriata q’asurqani.
Huk kutinpipas chhaynatan q’asurqani chaymi wañurqonanpaq yuyaykurqani.
Chaymantataqmi wawaykuq kunkanman huk cuchillota churaspay “wañurachisaqmi ” nispa manchachirqani.
Valeria: Manchasqallan kawsarqani.
Mayninpiqa wasiymantan ayqekuq kani Tomaspa sonqon tiyaykunankama.
Chaywanpas rimasqanmi astawanqa k’iriwaq maqawasqanmantaqa.
¿Chhaynapunichu karqanki Tomás?
Tomás: Arí, huch’uyniymantapachan chhayna karqani.
Taytayqa mamaytan maqaq wawqe - panaykunapas ñoqapas rikushaqtiyku.
Taytayqa saqepuwarqankun, mamayqa huk qhariwanmi tiyarqan ichaqa paypas maqallarqantaqmi.
Chaymantapas chay runan ñoqatapas panaytapas violawarqanku chaymi carcelman haykurqan.
Ichaqa manan chay hawachu ninay “ñoqaqa chayraykun chhayna kani ” nispaqa.
¿Imaraykun mana saqepurqankichu Valeria?
Valeria: Manchakurqanin.
Kaykunapin yuyaykurqani: “Ripuqtiyqa maskhamuwanqapaschá hinaspa wañurqachiwanqa otaq tayta - mamaytapas wañurqachinqa.
Denunciata churaqtiyqa aswan mana allinpipaschá rikukusaq ”, nispa.
¿Hayk’aqmantapachan manaña maqanakuspachu kawsankichis?
Tomás: Esposaymi Jehová Diospa testigonkunawan Biblia estudiayta qallarirqan.
Manan thakchu karqani chay runakunawan reqsinakushasqanmanta, chaymi yuyaykurqani chay “sectamanta ” lloqsipunanpaq.
Hinan aswan millaytaraq Valeriata Testigokunatapas tratarqani.
Tawa watayoq Daniel churiymi ataque onqoyniyoq karqan hinan huk kutin kinsa semana hospitalman haykurqan.
Chay kutipin Testigokunaqa imaymanapi yanapawarqanku, soqta watachayoq Teresa ususichaytapas cuidarqanku.
Huk Testigon tutapi llank’asqan qhepaman Danielta ch’isiyaq cuidarqan chhaynapin Valeriaqa puñuq ripurqan.
Paykunataqa millaytan tratarqani ichaqa sumaq sonqo kasqankun sonqoyman chayarqan.
Rikurqanin cheqaq cristianokuna imayna kasqankuta, chaymi Testigokunata valekurqani Bibliamanta yachachiwanankupaq.
Bibliata estudiasqaypin yacharqani esposanta huk qosa imayna munakunanta, hinan manaña k’arak sonqoñachu kapurqani.
Qhepamanqa bautizakapurqanin Jehová Diospa testigon kanaypaq.
¿Bibliapi ima textokunan yanaparqasunki?
Tomás: Askha textokunan karqan.
1 Pedro 3: 7 textopin Biblia willan warmikunata ‘ sumaqta respetana ’ kasqanta.
Gálatas 5: 23 texton nin ‘ llamp’u sonqo ’ “cuerpo kamachiq ” kanapaq.
Efesios 4: 31 textotaqmi huchachan rimasqanchiswan k’iriyta.
Hebreos 4: 13 texton willallantaq Diospa qayllanpiqa mana imapas “pakasqachu ” kasqanta.
Diosqa tukuy ruwasqaytan rikushan manaña wasimasiykuna rikuwanchu chaypas.
Hinaspapas wakin runakunawanqa manañan amigontinchu kanay karqan “mana allin runakunawan huñukuspaqa ” paykuna hinan kayman.
Ñawpaqpi amigoykunaqa allinpaqmi qhawariqku k’arak phiñakuq kasqayta.
Paykunaqa niqkun “warmitaqa maqaspallan purichina ” nispa.
¿Imaynatan kunan kawsashankichis?
Valeria: Tomasqa iskay chunka phisqayoq watañan Jehová Diospa testigon kashan.
Chay kutimantapachan payqa munakuq sumaq sonqo runa kapurqan.
Tomás: Familiaypa sonqonta k’irisqaytaqa manañan allichayta atiymanñachu, sinchi millaytapunin esposaytaqa tratarqani.
Maytan munashani Isaías 65: 17 textopi nisqan hunt’akunanta, manañan chay tiempopiqa yuyarisaqkuñachu chay mana chanin ruwasqaykunata.
¿Imatan niwaqchis maqanakuspa kawsaq warmi - qharikunata?
Tomás: Sichus pipas familianpi kaqkunata maqan otaq rimasqanwanpas k’irin chayqa reparakunanmi yanapana kasqanta.
Maskhanki chayqa tarinkin.
Ñoqataqa Testigokunawan Bibliata estudiasqaymi, paykunawan huñunakusqaymi yanapawarqan amaña k’arak sonqo kanaypaq.
Valeria: Imaynapi tarikusqaykitaqa ama hukkunaq kawsayninwan tupanachiychu, wakinkunaqa yachaqpaqmi qhawarikunku imachus allinniykipaq kananmanta, paykunaq nisqasuykikutaqa ama kasuychu.
Manan llapa runaq sasachakuyninchu kaqllapi tukun, ichaqa warmi - qhari allinta kawsanaykupaq kallpachakusqaykuqa manan yanqachu karqan, kunanqa kusisqan kawsayku.
Biblian nin: “Diospa Simin Qelqakunaqa llapallanmi Diospa yuyaychasqan, chayraykun allinpuni yachachinapaq, anyanapaq, wanachinapaq ”, nispa.
Tomasqa Bibliaq kamachikuyninkunatan kasukurqan chhaynapin manaña k’araq sonqoñachu kapurqan, pay hinan askha runakunapas mana allin kawsayninkuta saqepurqanku.
Casarasqakunata imaynata Biblia yanapasqanmanta astawan yachayta munanki chayqa Jehová Diospa testigonkunata maskhay otaq Internetpi maskhay www.jw.org / es nisqapi.
Wakin sutikunan cambiakun.
Esposankuwan maqachikuq qharikunapas kanmi.
Ichaqa aswan askha denuncia churaqkunaqa qosankuwan maqachikuq warmikunan kanku.
¿Imaraykun qosankuña maqashaqtinpas mana t’aqakunkuchu?
Manchakunkun saqeqtinku astawan maqachikunankumanta.
Askha qharikunan esposankuta amenazarqanku ripuqtinkuqa ima mana allintapas ruwanankupaq otaq wañuchinankupaqpas.
Askhataqmi chay rimasqankuta hunt’arqanku.
Wakinqa manchakunkun ripuqtinkuqa amigonkunapas, familiankupas paykuna contra kapunankumanta, manataqmi reparankuchu wasinkupi kawsayninkuqa mana allin kasqanta.
Qallariypi rimasqanchis Isabelqa qosanta saqespan ripurqan.
Paymi nin: “Ñañaymi ñoqapaq phiñakapurqan niwarqantaqmi kutinakunaypaq.
Paypaqqa qosayqa allin runan karqan chaymi mana creerqanchu millay kasqanta.
¿Imaraykun mana t’aqakullankutaqchu?
Munankun wawanku taytankuwan kuska wiñanankuta.
Ninkun: “Manapaschá imayna kawsayta atisaqchu wawaykuna imayna uywaytapas ”, nispa.
Chhaynapi tarikusqankumantan paykuna huchachakunku.
Qosankuwan maqachikusqankumantan p’enqakunku willakuyta.
Ninkun: “Yaqapaschá hayk’aqllapas kayqa tukunqa ”, nispa.
Jehová Diospa testigonkunaqa kasukunkun Bibliaq nisqanta, chaypin nin qosapas otaq esposapas hukwan pantallaqtin divorcio kananta.
Ichaqa qosa otaq esposa sinchita maqanman chayqa atinkumanmi wasinkumanta ripuyta otaq t’aqakuyta.
Esposaykita sumaqta respetay
Qan kikiykita hina esposaykita munakuy
Astawan munakuyta yachay
Ama sonqonta k’iriychu rimasqaykiwan
Cuerpoyki kamachiyta yachay (Proverbios 29: 11)
Munakuyqa manan hukkunaq ruwasqanta qhawaychu aswanpas kikiykiq imayna kasqaykita qhawarikuymi (Proverbios 16: 32)
Reparay ima ruwasqaykipas imayna tukunanpi
Phiñakunaykipaq hina kasqaykita reparakuspaqa ayqerikuy (Proverbios 17: 14)
Millay k’arak sonqo kayta cheqnikuy (Salmo 11: 5)
Ama pisichaychu esposaykita, aswanpas ancha chaniyoqpaq qhawariy (Génesis 1: 31; 2: 18)
Kaykunamanta yachachin
© 2013 Watch Tower Bible and Tract Society of Pennsylvania.
Todos los derechos reservados.
3 Pachantinmanta willakuykuna
4 Familiakunapaq yanapaykuna
¿Imaynatan wawaykita wanachiwaq?
10 ¿Ima ninmi Biblia?
¿Imaynan Dios?
12 Ñawpa tiempota qhawarispa
Diospa sutinpi ruwarqanku
14 Familiakunapaq yanapaykuna
Ama hayk’aqpas mana rimanaykuspaqa kaychischu
16 ¿Kikillanmantachu paqarimurqan?
Qhopo wasa ballenaq raphran
INTERNETPI ASTAWAN YACHAY
WAYNA - SIPASKUNAQ TAPUKUSQAN
¿Imatan ruwayman onqosqa kaspay?
(Ñawpaq kaq)
Yeimy nin: “11 wataypi kashaspaymi necesitarqani llantakunayoq sillata, chhaynapi huk ladokunaman suchunaypaq.
Fácil ruwaykunatapas manan ruwayta atinichu, manan imallatapas hoqariyta atinichu ”, nispa.
Astawan yachay imaynatan Yeimy huk onqosqa waynakunapas sasachakuyninku atipasqankumanta.
(Ñit’iykuy ENSEÑANZAS BÍBLICAS / JÓVENES nisqapi, español simipi)
Dibujokunayoq willakuyta leenapaq.
Kaykunata ruwayqa wawaykichiskunatan yanapanqa Bibliaq rimasqan wakin runakunata reqsinankupaq, allin kaqkunata yachanankupaqpas.
(Ñit’iykuy ENSEÑANZAS BÍBLICAS / NIÑOS nisqapi, español simipi)
Kay chunka watakunapin phisqa chunka millón hinataraq aeropuertopi autoridadkuna qechurqanku avionpi mana apana kaqkunata. 2011 watallapin qechurqanku 1200 pistolakunata.
Chayta apaqkunan yaqa llapanku nirqanku saqemuyta qonqamusqankuta.
Askha alumnokunan colegionkuman mana ripunkuchu, chayraykun autoridadkuna alumnokunaq uniformenman huk chip nisqata churashanku, chayqa huk huch’uy maquinacha hinan.
Chay maquinachan tayta - mamankuman willan escuelankuman wawanku chayasqanta, iskay chunka minuto tardeta chayasqankutapas.
Iglesia Luterana nisqaqa manañan chay nacionta representaq religionñachu.
Chay nacionpi kaq Parlamenton decidirqan leyninkuta cambianankupaq, gobiernoq ruwayninkunamanpas amaña nishutachu religión chapukunanpaq.
Chay nacionmanta llank’aqkunan kuskan mas llank’ay tukusqanku qhepaman kutichinku llank’anankumanta telefonopi waqyamusqankuman, Internetpi celularpipas mensaje apachimusqankuman.
Wakintaqmi ninku waqyamuqtinku hina mana kutichiyqa mana respetoyaq kasqanta.
Kay 20 watakunapin India nacionpi mikhuy yapakurqan yaqa kuskan más ñawpa watakunamantaqa, qanchis chunka hukniyoq waranqa millón kilokunan arrozwan trigowan waqaychasqa kashan.
Chaywanpas manan aypachikunchu mikhuykunata.
Autoridadkunan mana allintachu rakinku, yanqan usuchinku chayraykun chay waqaychasqanku mikhuymanta yaqa kuskallanta runakunaman qonku.
FAMILIAKUNAPAQ YANAPAYKUNA | WAWAKUNATA UYWASPA
Wawaykiqa allintan yachan las diez tutakamalla wasiman chayamunanta ichaqa qayna p’unchaymi yapamanta las once tuta pasayta chayamun.
Hinaspapas nirqankin las nueve tutataqa celularninkuta wañuchinankuta ichaqa ususiykitan kay semanapi iskay kutita tarirqanki celularninmanta mensajekuna apachishaqta, chaytan ruwashasqa kuska tuta pasaytaña.
Wawaykikunan mana kasukurqankuchu, chaywanpas yachanaykin imarayku mana kasusqasuykikuta.
Manataqmi yuyaykunaykichu k’ulluman tukupushasqankutaqa.
Kamachisqayki mana sut’i kaqtin.
Wakin wayna - sipaskunaqa maykamachus munasqallankuta ruwankuman chaytan yachayta munanku, chayraykun tayta - mamankuq nisqanta mana kasunkuchu.
Sichus niwaq “mana kasuwankichu chayqa khaynapin tarikunki ” nispa chayqa, yaqapaschá wawaykiqa rimasqaykita hunt’ankichus icha manachus chayta yachananpaq mana kasusunkichu.
Chhaynaqa, ¿k’ullumanchu wawayki tukupushan?
Tayta - mamanku mana sut’ita kamachiqtinku rimasqankutapas mana hunt’aqtinkun wayna - sipaskunaqa mana kasukunkuchu.
Wakin tayta - mamakunaqa imaymanamantan wawankuta hark’anku, chaykunata mana kasuqtinkutaq phiñakuspanku astawanraq hark’anku.
Ichaqa chayta ruwaqtinkuqa astawanmi mana kasukunkuchu.
Tayta - mamakuna wayna - sipasyashaq wawankuwan allinta kawsanankumanta rimaq libron nin: “Tayta - mamakuna wawankuta astawan hark’aqtinkuqa astawanmi paykunaqa mana kasukunkuchu.
[...] Chay ruwayqa ch’aki mantequillawan t’antata llusiy hinan, aswan kallpawan llusiqtiykin t’antaqa astawan ñut’ukapun ”, nispa.
Wawakunata wanachiyqa allinmi.
Ichaqa chayqa manan maqaychu, chayta ruwaspaqa ñak’arichinkin. Wanachiyqa tupan yachachiywanmi.
¿Imaynatan wayna - sipasyashaq wawaykita yachachiwaq kamachisqaykita kasukunanpaq?
Sut’ita kamachiy.
Wayna - sipasyashaq wawakunaqa allintan entiendenanku imatachus ruwananku kasqanta, mana kasukuqtinkutaq imapichus tarikunankuta (Bibliaq yachachikuynin: Gálatas 6: 7).
Kaytan ruwawaq: Ima kamachikuykuna churasqaykita anotay, hinaspa tapukuy “¿nishu askhachu otaq nishu pisichu?, ¿wawaypaq hinaraqchu wakin kamachikuykuna kashan? ”
Kamachisqaykita wawayki hunt’asqanman hinaqa wakintaqa cambianaykipaschá kanqa.
Nisqaykita hunt’allaypuni.
Sichus qayna kutipi wawayki mana kasusqasuykimanta mana imatapas nirqankichu, kay kutipitaq yaqa kaqllata ruwasqanmanta wanachirqanki chayqa wawaykin mana entiendenqachu imarayku chhayna kasqaykita (Bibliaq yachachikuynin: Mateo 5: 37).
Kaytan ruwawaq: Wawaykitaqa imapipas mana kasukusqanman hinan wanachinayki.
Sichus wawayki imay horas wasiman chayamunanmanta aswan tardeta chayamun chayqa, wanananpaqmi kamachiwaq aswan tempranotaraq chayamunanpaq.
Allin yuyaywan ruway.
Kasukuyta yachasqanman hina amaña nishutachu hark’ay imatapas ruwananpaq (Bibliaq yachachikuynin: Filipenses 4: 5).
Kaytan ruwawaq: Wawaykiwan rimay wasipi kamachikuykuna kananmanta.
Pay kikinpas ninmanmi mana hunt’aqtin imapi tarikunanta.
Wayna - sipasyashaq wawakunaqa astawanqa kasukunku kamachikuykuna churakushaqtin paykunapas churaysikuspan.
Yanapay allin runa kanankupaq.
Ama kamachikuykuna kasukunallantachu wawaykitaqa yachachiy, aswanpas yanapallaytaq allin concienciayoq kananpaqpas (qhaway “Yanapay sumaq runa kananpaq ” nisqa recuadrota) (Bibliaq yachachikuynin: 1 Pedro 3: 16).
Kaytan ruwawaq: Bibliapin aswan allin yachachikuykunaqa tarikun, chaypi maskhay yanapayta.
Chaypi yachachikuyninkunaqa ‘ warmakunatan yuyaysapaman tukuchin, waynakunatapas yuyaychaspan yuyayta hap’ichin ’ (Proverbios 1: 1 - 4).
“Imatachus runaqa tarpunqa chayllatataqmi cosechanqapas ”
“‘ Arí ’ nisqaqa, ‘ arí ’ nisqallapuni, ‘ manan ’ nisqapas, ‘ manan ’ nisqallapuni ”
‘ Sumaq sonqo [allin yuyayniyoq] kayniykichisqa lliw runakunaq reqsisqan kachun ’
“Allintapuni kawsaychis concienciaykichis allin kananpaq ”
Wawaykita yuyaymanachiy imayna runamanta reqsisqa kay munasqanta.
Ima sasachakuypipas tarikuspa allinta decidinankupaqqa kaykunatan wayna - sipaskunaqa tapukunkuman:
¿Imayna runa kaytan munayman?
¿Imatan ruwanman khaynapi tarikuspa Cristoq ruwasqanta hina ruwaq runa? (Proverbios 10: 1.)
Biblian willan allin ruwaq runakunamanta mana allin ruwaq runakunamantapas, paykunaqa imayna ruwasqankuwanmi rikuchirqanku imayna runa kasqankuta.
Chay willakuykunawan wawaykita yanapay sumaq runa kananpaq.
(Qhaway octubre 2012 ¡Despertad!
QALLARIYPI KAQ
Karinmi * nin: “Wasiyman ripuqtiyqa mana sapay tutapi ripunaypaqmi amigoykuna pusapaqku.
Huk p’unchaymi ichaqa sinchi sayk’usqa kasharqani, chaymi taxipi sapay ripurqani.
” Chay taxiqa manan wasiy ladomanchu rirqan, ch’in ladoman apawaspan violawayta munarqan.
Tukuy kallpawan qapariqtiymi kachariwarqan, yapawanta hap’iwaqtinmi qaparillarqanitaq, hinan ayqekamurqani.
” Ñawpaqpiqa yuyaykuqmi kani chhaynapi tarikuspa allinchus qapariy kasqanta.
Kunanmi ichaqa yachani allinpuni kasqanta ”, nispa.
ASKHA llaqtakunapin millay runakunaq kasqan manchakunapaq kashan.
Huk juezmi nacionninmanta nirqan: “Kunanqa yuyaykunanchis hayk’aqchus millay runakuna atacawananchispin, chhayna tiempopin kawsashanchis ”, nispa.
Wakin llaqtakunapiqa manapaschá nishuraqchu millay runakunaq kasqanqa.
Chaywanpas cuidakunanchismi mana chayqa imapipas qonqayllan tarikusunman.
Llaqtaykipiqa manapaschá nishuchu millay runakunaqa, chaywanpas ¿imallatapas ruwawaqchu millay runakunamanta cuidakunaykipaq, familiaykitapas cuidanaykipaq?
Arí, ruwawaqmi. Bibliapi kay nisqanmi yanapasunki: “Yuyayniyoqqa mana allin kaqtan reparan hinaspan pakakun, pisi yuyayniyoqkunan ichaqa pasallanku hinaspan k’irisqa rikukapunku ”, nispa (Proverbios 22: 3).
Policiakunapas ninkun sasachakuypi mana tarikunapaqqa ñawpaqmantaraq qhawarinanchista.
Millay runakunaqa manan suwawallanchischu nitaq cuerpollanchistachu k’iriwanchis, aswanpas sonqonchistapas k’iriwanchismi.
Chayraykun atisqanchisman hina cuidakunanchis.
Qatiqninpin yachasun millay runakunaq tawa ruwasqankumanta imaynata cuidakunapaq: suwakunamanta, violaqkunamanta, Internetpi suwaqkunamanta, hukpa rantinpi pasachikuqkunamantapas.
¿Imaynatan suwanku?
Runakunatan amenazanku otaq hap’inku suwanankupaq.
¿Imayna mana allinmi?
Gran bretañapin pistolawan suwachikuqkunamanta huk fiscal nirqan: “Suwachikuqkunaqa manan k’irisqachu karqanku, ichaqa sinchi manchasqan qhepanku.
Askhan mana puñuytapas atinkuchu [...], yaqa llapankutaqmi willakunku chay qhepaman manaña allintachu llank’asqankuta ”, nispa.
¿Imatan ruwawaq?
Suwakunaqa mana cuidakuqkunatan astawanqa suwanku; chayrayku makilla kashay ladoykipi sucedeshasqanmanta
Makilla kay.
Suwakunaqa mana cuidakuqkunatan suwan.
Allinta reparakuy pipas qhawamusqasuykita, makilla kashay ladoykipi imakuna sucedesqanmanta, amataq tragota ukyaychu nitaq drogakuypaschu, chaykunaqa yuyayniykitan chinkachin.
Qhalilla kawsaymanta rimaq qelqan nin: “Tragota ukyaqqa otaq drogakuqqa manan allintachu yuyaykun, ima sasachakuytapas manan reparayta atinchu ”, nispa.
Kaqniykikunata waqaychay.
Allinta wisq’ay carroykiq, wasiykiq punkunta.
Mana reqsisqaykitaqa amapuni wasiykiman haykuchiychu.
Qolqeq chanin kaqkunataqa ama runaq rikunanpichu churay.
Proverbios 11: 2 texton nin: “K’umuykukuqmi ichaqa yachayniyoq kapunqa ”, nispa.
Suwakunaqa kurakña otaq erqeña kanku chaypas astawanqa qhawanku imaymana alajakunayoq kaqkunatan otaq valorniyoq aparatokuna hap’iqkunata.
Yuyaychayta mañakuy.
Biblian nin: “Mana yuyayniyoqqa ruwasqankunatan allin kasqanpaq yuyan, yachayniyoqmi ichaqa kunaykusqakunata kasukun ”, nispa (Proverbios 12: 15).
Huk llaqtapi kashanki chayqa autoridadkunata tapuy maykunachus mana purinapaq hina kasqanmanta, chhaynapi mana suwachikunaykipaq.
¿Iman chay?
Chayqa manan violayllachu, aswanpas tukuy qhelli kaqkunata ruwaymi, chaytaqa ruwanku mana munashaqtinmi otaq amenazaspanku.
¿Imayna mana allinmi?
Huk violasqa warmin nin: “Manan abusasqa kashallaspachu ñak’arinki, chay qhepamanpas yuyashallankin, tukuy tiempotaq manchasqa kawsanki.
Manan imapas kaqñachu, familiaykipas ñak’arinmi ”, nispa.
Ichaqa manan kayta qonqanachu, huchayoqqa manan abusasqa runachu aswanpas abusaqmi.
¿Imatan ruwawaq?
Reparasqaykiman hina ruway.
Carolina del Norte llaqtapi (Estados Unidos) polician nin: “Sichus may risqaykita mana allinta hina reparanki otaq pitapas mana allin runata hina qhawaykunki chayqa pasapuy chaymanta.
Ama pitapas kasuychu qhepakunaykipaq nisuqtiykiqa ”, nispa.
Cuidakuspa puriy.
Violaqkunaqa mana cuidakuspa puriqkunatan astawanqa maskhanku.
Chhaynaqa makillan purinayki mana iskayyaspa.
Kaqpacha kutichiy.
Huk rato mana reparakushallaqtin qonqayllamanta ayqekuy otaq kutipakuypas.
Atikuqtinqa ayqekuy hark’aykusqa kanayki ladoman, policiatataq waqyay.
¿Imaynatan suwanku?
Chay suwakunaqa Internetpin imaymananmanta suwanku.
Impuestotan mana pagankuchu, wakchakunapaq yanapaykuna hamusqanta suwakunku, bancomanta manukunapaq tarjewan suwakunku, Internetninta rantiqkunamanmi mana apachipunkuchu rantisqanta, chaymantapas negociokuna ruwaypin engañallankutaq.
¿Imayna mana allinmi?
Internetninta suwasqankuqa yupakun waranqa - waranqa millón dolarkunamanmi.
Sandraq computadoranpin huk mensaje rikhurimurqan qolqenta waqaychasqan bancomantapas kanman hina, chaypin mañamusharqanku sutinta documentonpa numerontapas willananpaq.
Chayta kasusqan qhepallamanmi reparakurqan 4.000 dólares qolqenta huk nacionpi kaq bancoman churarqosqankuta.
Chhaynatan suwachikurqan.
¿Imatan ruwawaq?
Allin yuyaywan ruway.
Internetpi huk empresaq direccionnintaqa allin yuyaywanmi qhawarinayki. Allin bancokunaqa manan Internetnintaqa mañamusunkichu sutiykita documentoykikunatapas.
Imatapas Internetninta rantiyta munaspaqa otaq qolqetapas churayta munaspaqa allintan reqsinayki chay empresata.
Biblian nin: “Pisi yuyayniyoqqa tukuy uyarisqantan creen, yuyayniyoqmi ichaqa thaskisqankunata allinta qhawan ”, nispa (Proverbios 14: 15).
Huk nacionpi kaq empresakunawanqa allin yuyaywanmi ima negociotapas ruwanayki.
Ima sasachakuypas kaqtinqa aswan sasa allichaymi kanqa.
Allinta yachay empresamanta imayna llank’asqanmantapas.
Kaykunatan tapukunayki: “¿Maypin chay empresa tarikun?
¿Telefononpas kashanraqchu?
¿Rikhurisqan precio cheqaqchu?
¿Hayk’aqmi rantisqayta chaskisaq?
¿Kutichipuyta atiymanchu?
¿Qolqeytapas kutichipuwankumanchu? ”, nispa.
Nishu barato kaqtinqa ama creeychu.
Internetninta suwaqkunaqa astawanqa maskhanku ratulla qhapaqyayta munaqkunatan, mana imatapas ruwashaspa qolqeyoq kay munaqkunatan.
Yaqapaschá munachisunkikuman pisita llank’aspa askha qolqeta gananaykipaq, otaq bancomanta qolqeta mañakunaykipaq nisunkikuman manaña requisitokunata hunt’ankichu chaypas, otaq askha qolqeta gananaykipaq bancoman qolqeykita churanaykipaq nisunkikunman.
Estados Unidospi negociokuna ruwaymanta encargakuqmi nirqan: “Ima negociota ruwanaykipaqpas munachisunkikuman chayqa allinta qhawariy.
Askha qolqeta gananaykipaq prometesunkiku chayqa astawanmi engañachikuwaq.
Ama ima negociotapas ruwaychu sichus mana allinpaq qhawarinki chayqa, imaymanataña nisunkikuman ruwanaykipaq chaypas ”, nispa.
¿Iman chay?
Hukpa documentonkunata suwaspa sutinpi imaymana mana allinkunata ruwasqankun.
¿Imayna mana allinmi?
Chay suwakunaqa hukpa documentonkunawanmi askhata bancomanta manukunku.
Chay ruwasqankuta tatichiwaqña chaypas askha watakunan mana allin qhawarisqa bancopaq kanki.
Chhaynapi tarikuq runan nirqan: “Bancokunapi mana allin runamanta qhawarisqa kayqa imaymana sasachakuykunatan kawsayniykipi apamun, suwachikuymantapas aswan mana allinraqmi chayqa ”, nispa.
¿Imatan ruwawaq?
Documentoykikunata allinta waqaychay.
Sichus Bancopi tramitekunata ruwanki otaq Internetnintapas rantinki chayqa sapa kutilla claveykita cambiay, astawanqa sichus callepi Internetmanta ruwarqanki chay.
Ñawpaqpi nisqanchis hina Internetninta documentoykikunata mañamusuqtiykikuqa manan qonaykipachachu.
Chaykunatan allinta waqaychanayki.
Wikch’upunayki kaqtinqa ñut’uta qhasuy.
Sichus chinkachirqanki otaq suwarqasunkikupas chayqa kaqpacha autoridadkunaman willay.
Bancopi qolqeyki imayna kashasqanta qhawallaypuni.
Estados Unidospi negociokunamanta yachaq autoridadkunan ninku: “Documentonkuta cuidaqkunaqa manan chhaynapi tarikunkuchu.
Documentoykikunata utilizaspa qolqeyki suwashasqasuykikuta reparanki chayqa atiwaqmi tatichiyta ”, nispa.
Chayrayku sapa kutilla qhaway bancopi qolqeyki hayk’achus kashasqanta.
Atispaqa bancomantan mañakuwaq huk copiata hayk’achus qolqeyki kashasqanmanta, hayk’a tarjetachus sutiykipi kashan chaykunatapas.
Kay pachapiqa kanqapunin mana allinkunaqa.
Allinta cuidakuqkunapas suwachikunkun.
Ichaqa Bibliaq nisqanta kasukuyqa yanapawasunpunin.
“Ama yachayta saqepuychu, payqa waqaychasunkin, yachayta munakuy, payqa amachasunkin ” (Proverbios 4: 6).
Hinaspapas chaypin prometewanchis hamuq tiempopi millay runakuna chinkapunanta.
¿Imaynapin yachanchis millay runakuna chinkapunanta?
Chaypaq kay willakuykunata leey:
Diosqa munanmi millay runakunata chinkachiyta.
Jehová Diosmi nin: “Suwakuytapas mana chanin ruwaytapas cheqnikunin ”, nispa (Isaías 61: 8).
Diosqa atiyniyoqmi millay runakunata tukuchinanpaq.
“Tukuy - atiyniyoqqa sinchi atiyniyoqpunin ” (Job 37: 23).
Diosqa prometerqanmi millay runakunata ch’usaqyachinanpaq chaninkunatataq pakaykunanpaq.
“Millay runakunaqa wikch’usqapunin [wañuchisqapunin] kanqaku, Señor Diosta suyakuqkunan ichaqa kay hallp’ata chaskinqaku ” (Salmo 37: 9, 29).
Diosqa prometerqanmi kasukuqkunaqa thakpi tiyanankupaq.
“Llamp’u sonqokunan ichaqa kay hallp’ata chaskinqaku, sumaq thak - nisqataq tiyakunqaku ” (Salmo 37: 11).
¿Kusikunkichu chaykunata leespa?
Chhayna kaqtinqa tiempota horqoy Bibliamanta yachanaykipaq, chaypin willawanchis Diospa munayninmanta.
Bibliallapin tarikun ancha sumaq yachachikuykunaqa.
Manan ima libropas Biblia hinaqa cheqaq suyakuymanta willanchu, nitaqmi ima libropas prometenchu millay runakuna chinkanankumanta.
Diosqa prometenmi mosoq pachapi thak kawsay kananta manañan chaypiqa millay runakunaqa kanqañachu
Sutikunaqa cambiasqan kashan.
Yaqa llapa violasqakunan abusaqninkuta reqsinku.
Respuestas prácticas nisqa librota 228 paginata “¿Cómo puedo protegerme del abuso sexual? ”
nisqata (volumen 1).
Internetpipas maskhawaqmi www.jw.org / es nisqapi.
Bibliapi huk yachachikuykunatan tarinki ¿Imatapunin Biblia yachachin? libropi.
Jehová Diospa testigonkunamanta gratislla chayta mañakuy otaq leey www.jw.org / quz nisqapi.
¿IMA NINMI BIBLIA?
“Diosqa Espiritun ” (Juan 4: 24)
Diosqa espiritun.
Chayraykun payqa ñoqanchismanta aswan atiyniyoq.
1 Timoteo 1: 17 texton willan Diosqa ‘ wiñay - wiñay Rey, mana wañuq, mana rikuna ’ kasqanta, paytaqa manapunin rikusunmanchu.
Chayraykun Bibliaqa nin: “Manan pipas Diostaqa hayk’aqpas rikurqanchu ”, nispa.
Kamaqninchisqa ancha atiyniyoqpunin.
Imayna rikch’ayniyoq kasqantaqa manan yuyaykuytapas atisunmanchu.
Isaías 40: 18 texton nin: “¿Imawantaq Diosta rikch’anachinkichis? ”, nispa.
Tukuy rikusqanchispas ancha munay kashaspa manan imapaschu paywan tupanachiqtinchisqa kanman (Isaías 40: 22, 26).
Ichaqa kanmi Diosta rikuqkuna paywan uya - uyapura rimaqkunapas, paykunapas espiritullataqmi kanku hanaq pachapitaqmi kawsankupas (1 Reyes 22: 21; Hebreos 1: 7).
Paykunaqa angelkunan, Jesusmi nirqan: “Hanaq pachapi angelninkunaqa hanaq pachapi kaq Yayaypa uyanta qhawashankupunin ”, nispa.
“Qankunaqa kay hinata mañakuychis: Yayayku hanaq pachapi kaq ” (Mateo 6: 9)
Diosqa manan tukuy ladopichu kashan imaynan wayraqa tukuy ladopi kashan hinaqa.
Mateo 6: 9; 18: 10 textokunapin Jesús nirqan Diosqa huk Tayta kasqanta maypi tiyasqanpas ‘ hanaq pacha ’ kasqanta (1 Reyes 8: 43).
Kay pachapi pisillaña kawsananpaq kashaqtinmi Jesús nirqan: ‘ Kay pachata saqespan Yayaman ripushani ’, nispa.
Wañusqan qhepamanqa espíritu cuerpopin kawsarimpurqan, hinan hanaq pachaman ripuspa ‘ Diospa qayllanman ’ haykurqan.
Chayta yachaspan reparanchis Diosman asuykuy atisqanchista payta reqsiy atisqanchistapas.
Hinaspapas Diosmanta cheqaqta yachasqanchismi yanapawanchis yanqa kaqkunata mana yupaychanapaq.
1 Juan 5: 21 textopin niwanchis: “Wawallaykuna, idolokunataqa amapuni yupaychaychischu ”, nispa.
“Diosqa runata kamarqan, Diosman rikch’akuqtan paytaqa kamarqan, qharita warmitawanmi kamarqan ” (Génesis 1: 27)
Diosqa munakuqmi, chaninmi, yachayniyoqmi, runakunapas chaykunapiqa pay hina kaytan atinchis.
Chayraykun Biblia niwanchis: “Diospa munasqa wawankunan kankichis, chayrayku payman rikch’akuq kaychis. Munanakuypi kawsaychis ”, nispa.
Hinaspapas Diosqa kamawarqanchismi kikillanchismanta decidinapaq, chaymi atinchis allinkaqta ruwanapaq akllakuyta, atillanchistaqmi runamasinchis munakuytapas.
Hinaspapas yuyayniyoqtan kamawarqanchis imaymanakunata ruwanapaq, kusikunchistaqmi kay pachapi imaymana kamasqakunata qhawaspapas.
Chaymantapas runakunaqa yachaytan munanchis Diosmanta munayninmantapas, chhaynatan Diosqa kamawarqanchis.
¿Imaynatan yanapawanchis Bibliamanta cheqaqta yachay?
Sichus Diosta astawan reqsisun pay hinataq kasun chayqa, astawanmi munasun paypa munasqanman hina kawsayta.
Chayta ruwayqa kusichiwasunmi thakpitaqmi kawsasun (Isaías 48: 17, 18).
Hinaspapas, sichus Diosta reqsiyta munaspapuni payman asuykusunchis chayqa, wiñay kawsayman apaq ñantan tarisunchis.
FAMILIAKUNAPAQ YANAPAYKUNA | CASARASQAKUNAPAQ
¿Imaynapin tukuy tiempo munanakunankupaq prometekuq runakuna askha horakuna otaq askha p’unchaykuna mana rimanaykuspa kankuman?
Yaqapaschá ninku “chhaynapin manaña maqanakuykuchu ” nispa.
Ichaqa manan chaywanchu sasachakuyninkuqa allichakun, chhaynata kawsaspaqa manan thakchu kanku.
Wakinqa qosankumanta otaq esposankumanta vengakuyta munaspan mana rimayunkuchu.
Kaymi pasanman: Qosan tukukuy semanapi ima ruwanankuta decidin esposanta mana tapuykuspa.
Chayta yacharqospan esposanqa sinchita phiñakuspa nin “maypi mana ñoqata tapuwaspayki chayta decidiwaq ” nispa, qosataq nin“ chayllawanchu phiñakunki ” nispa.
Esposanqa sinchi phiñasqan ladonmanta pasapun, manañataq rimaypunñachu.
Chayta ruwaspaqa kaytapas nishanman hinan: “Qanqa sonqoytan k’irirqowanki, kunanqa ñoqamanñataqmi tupawan ”, nispa.
Wakinqa imachus munasqankuta tarinankupaqmi chayta ruwanku.
Kaymi kanman: Casarasqa warmi - qharin paseakuq riyta munanku, chaymi warmi nin tayta - mamantawan pusay munasqanta.
Qharitaq mana munanchu hinaspa nin “qanwanmi casarasqaqa kashani manan tayta - mamaykiwanchu ” nispa.
Chaymi qosanqa mana rimaypunchu chhaynapi munasqanta ruwananpaq.
Sinchi phiñachinakuy kaqtinqa allinpunin upallalla kayqa chhaynapi manaña k’aminakunapaq, chayqa sonqoq tiyaykunanpaqmi.
Biblian nin: “Kanmi upallakuna tiempo ”, nispa (Eclesiastés 3: 7).
Ichaqa vengakunapaq otaq ima munasqankuta tarinankupaq mana rimanaykuyqa manan allichanqachu sasachakuykunata, respetanakuypas pisiyapunqan.
¿Imatan ruwawaqchis chhaynapi ama tarikunaykichispaq?
Mana rimayusqaykirayku imapas allichakusqanqa manan unaypaqchu kanqa, chaytaqa allintan yachanayki.
Yaqapaschá chayta ruwaspa vengakurqanki otaq munasqaykita tarirqanki ichaqa, ¿chaytachu ruwanayki munakunaykipaq prometesqayki runata?
Sasachakuykunataqa atikunmi hukniraymanta allichakuyta.
Allinta reparay imatachus niyta munasqanta.
Biblian nin munakuqqa “manan phiñakunpachachu ” nispa.
Sichus phiñasqa esposayki otaq qosayki nisunki “manan hayk’aqas uyariwankichu ” otaq“ sapa kutillanmi tardeta chayamunki ” nispa chayqa, ama phiñakuypachachu.
Aswanpas allinta reparay imatapunichus niy munasqanta.
Yaqapaschá “manan hayk’aqpas uyariwankichu ” nispanqa“ ñoqaq nisqaytaqa manachus hina cuentapaqpas churankichu ” nishan (Bibliaq yachachikuynin: Proverbios 14: 29).
Esposaykita otaq qosaykita qhawariy yanapaqmasiykita hina amataq enemigoykita hinachu
Ama alto kunkawan rimaychu.
Unayta k’aminakuspaqa astawanmi phiñachinakunkichis.
¿Imatan ruwawaq chhaynapi ama tarikunaykipaq?
Huk libron nin: “Phiñachinakuy pisiyananpaqqa ama alto kunkawanchu rimay esposaykiq otaq qosaykiq nisqantataq uyariy.
Mayninpiqa chayllapaqmi kanqa ”, nispa (Bibliaq yachachikuynin: Proverbios 26: 20).
Ama qanllapichu yuyaykuy.
Biblian nin: “Ama pipas kikinpa allinnillantaqa maskhachunchu, aswanpas runamasinpa allinninta maskhachun ”, nispa.
Sichus esposaykita otaq qosaykita qhawarinki yanapaqmasiykita hina manataq enemigoykita hinachu chayqa manan usqhayllachu phiñakunki manataqmi mana rimanaykuspachu kanki (Bibliaq yachachikuynin: Eclesiastés 7: 9).
Biblian nin: “Sapankaykichis qankuna kikiykichista hinapuni esposaykichista munakuychis, hinallataq qankunapas esposakuna qosaykichista respetaychis ”, nispa.
Mana rimanaykuspaqa chay nisqantan mana hunt’ashankichischu. Chhaynaqa, casarasqa warmi - qharikuna decidiychis ama hayk’aqpas mana rimanaykuspa kanaykichispaq.
“Mana usqhay phiñakuqqa allin yuyayniyoqmi ” (Proverbios 14: 29)
“Mana llant’awanqa ninaqa wañunmi ” (Proverbios 26: 20)
“Ama sonqoykipi usqhaylla phiñakuychu ” (Eclesiastés 7: 9)
Biblian nin: “Rimakuyniykichisqa ancha sumaqpuni kachun, kachiwan kachichasqa hina, ahinapin yachankichis imaynatachus sapankamanpas allinta kutichinaykichista ”, nispa.
Kay yuyaychayqa astawanqa casarasqakunapaqmi.
Kaywan rikch’anachisun: Pelotawan pukllaspaqa sumaqllatan pasananchis hukkaq runa mana sasachakuspalla hap’inanpaq.
Manan tukuy kallpawanchu ch’aqenanchis mana hinaqa k’irisunmanmi.
Chhaynallatataq qosaykiwan otaq esposaykiwanpas rimay.
Rimasqaykiwan pelotawan hina kallpawan ch’aqespaqa k’irinkin.
Aswanpas llamp’u sonqowan sumaqllata rimay imatachus niyta munashanki chayta entiendenanpaq hina (kaytan horqokurqan 8 de enero de 2001 ¡Despertad! revistamanta).
ÑAWPA TIEMPOTA QHAWARISPA | HUK DOCUMENTO
“Mana chhaynata ruwaqtiykichisqa [...] Diospa yanapayninwanmi qankuna contra sayarisaqku, hinaspan Iglesiaq kamachisqanta reypa kamachisqantapas kasuchisqaykichispuni [...], warmiykichiskunata, wawaykichiskunatapas kamachiyku kanankupaqmi hap’ikapusaqku, [...] tukuy kaqniykichiskunatapas qechupusqaykichismi, imaymanawantaq sinchita ñak’arichisqaykichis [...].
Wañuchisqa kasqaykichispas imaymana ñak’ariykunapi tarikusqaykichispas qankunaq huchaykichismi kanqa, manataq reykunaqchu nitaq ñoqaykuqpaschu ”.
KAY qelqa hinaqa manan hayk’aqpas hukqa karqanchu.
Hawampi kaqqa wakillanmi, 1500 watakunapin España nacionmanta runakuna chay documentota apaykuspa América hallp’aman chayamurqanku chay hallp’akunata hap’ikapunankupaq.
Chay documentota leespa, ¿imatan chaypi tiyaqkunata nisharqanku, imaraykun leeqkupuni?
1492 watapi Cristobal Colón América hallp’aman chayasqan qhepallamanmi España, Portugal nacionkuna kamachiyta munarqanku tarimusqanku hallp’akunata.
Iskayninkupaqmi Papaqa Cristoq rantinpi churasqa karqan, chaymi allichananta munarqanku.
Papaq kamachisqanman hinan católica Iglesiaqa hallp’akunata iskaynin nacionkunaman rakirqan, ichaqa misionerokunatan kachananku karqan chaypi tiyaq runakunata católica religionman tukuchipunankupaq.
Chay tarimusqanku hallp’akunapi tiyaq runakunawanqa imaymanatan España nacionmanta runakuna ruwarqanku, chaykunamanta mana huchachasqa kanankupaqtaqmi España reyqa nirqan Diospa sutinpi chay hallp’akunata Papa qosqanta, chayraykus ima munasqankutapas ruwayta atisqaku.
Hinaspapas España reymi chay hallp’ayoq runakunaman huk cartapi qelqarqan Papaq decidisqanta.
Nirqanmi católica religionmantapuni kanankupaq, reytapas kasukunankupaq, mana chayqa Diospa sutinpin wañuchisqa kankuman.
“Mana chanin ruwaqkunataqa ñak’arichiqkun.
Chaymi España runakunaqa munayninkuman hina decidirqanku imachus chanin otaq mana chanin kasqanta ” (Francis Sullivan, religionmanta profesor)
España reymi kamachirqan chay documentota leenankupaq, chhaynapi huk lado hallp’akunata dueñochakamuspa mana chaninkuna ruwasqankumanta thak kanankupaq.
Manaraq chay llaqtakunaman phawaykushaspan leeqku barco patamanta otaq chay llaqtayoq runakunaq ñawpanpi manaña castellano simita entiendeqkuchu chaypas.
Chaypi tiyaqkuna manchakuymanta ayqekapurqankuña chaypas ch’usaq ch’ukllakunaq ñawpanpin leeqku.
Mana munashaqta católica religionman tukuchisqankupin sinchi askha runakuna wañurqan.
Chile nacionpi tiyaq araucanos runakunatan 1550 watapi iskay waranqa hinata sinchita ñak’arichispa wañuchisqaku.
Chay llaqtata dueñochakuqkunamantan Pedro de Valdivia runa España reyman qelqarqan: “Chay llaqtapi puchuq runakunamantan iskay pachakpa makinkuta senqankutapas wit’uchirqani, apachimuwasqayki documentota mana kasukusqankumanta ”, nispa.
Yaqapaschá chay documentoq leekusqanqa hallp’ata dueñochakuqkunaq sonqonkuta thak niyachirqan, ichaqa religionninkun mana allinpi qheparqan. 1500 watakunapin fray Bartolomé de las Casas misionero rikurqan imakunatachus chay documentota utilizaspa ruwasqankuta, paymi qelqarqan: “Sinchi mana chanin, mana khuyapayakuq, p’enqayta ruway, mana yuyayniyoqpa ruwasqan hinapunin karqan chay documentopi nisqanqa.
Imaynatachus religionniyku chaykunawan qhellichakusqanmantaqa manan rimaytapas munanichu ”, nispa.
Gonzalo Fernández de Oviedo runan qelqarqan chay hallp’akunata dueñochakuqkunaq millaykuna ruwasqankumanta, chaysi América llaqtayoq runakunaqa chhayna ruwaykunata rikuspa España nacionmanta religionta millayta qhawaripusqaku.
España nacionpi kamachikuqkunapas Iglesia catolicapas Diospa sutinpin chay mana chaninkunata ruwarqanku. Ichaqa, ¿Diostachu tumpasunman chay ruwasqankumanta?
Biblian nin: “¡Diosqa manan hayk’aqpas mana allintaqa ruwanmanchu! ¡Tukuy - atiyniyoqqa manan hayk’aqpas mana chanintaqa ruwanmanchu! ”, nispa (Job 34: 10).
Wakin qelqakunaq nisqanman hinaqa 1573 watapin chay documentoq nisqanqa manaña valepurqanñachu.
1492 ▸ América hallp’aman Colón chayarqan
1493 watakunapi hina ▸ Papa Alejandro VI nisqa América hallp’ata España Portugal nacionkunaman rakirqan
1513 ▸ Chay documentoq nisqanman hina ruwayta qallarinku
1550 ▸ Chile nacionpi hallp’ayoq araucanos nisqa runakunatan sinchita ñak’arichispa wañuchirqanku
1573 ▸ España rey kamachirqan chay documentopi nisqan manaña valepunanpaq
1500 watakunapin España nacionmanta runakuna América hallp’api tiyaq runakunaman chay documentota leeqku.
Chay llaqtayoq runakunan católica religionmanta kapunanku karqan.
Chay documentotaqa alto kunkawanmi leekurqan castellano simipi otaq latín simipi, chay simikunataqa manan entiendeqkuchu América llaqtayoq runakunaqa.
Mana chaninta ruwanapaq kamachikuymi chay documentopiqa tarikurqan.
¿KIKILLANMANTACHU PAQARIMURQAN?
QHOPO wasa ballenaqa hatunña kaspaqa aswan hatun carroq sayaynin hinan chay carro hinataqmi llasanpas, chhaynaña kaqtinpas kay hatunkaray animalqa ratullan unu ukhuman chinkaykun ratullataq unupipas muyurin.
¿Imaynatan chay ruwayta atin?
Chaypaqqa raphrankunawanmi yanapachikun.
Kaypi yuyaykuy: Yaqa llapa ballenakunaq raphranpa patanqa llusp’an qhopo wasa ballenaqmi ichaqa moqo - moqo.
Chay moqokunan unuta wachu - wachuta t’aqaspa muyuchin.
Chay unuq muyusqanwanmi ballenaqa aswan kallpawan phawan, chhaynapitaqmi raphrankunatapas astawanraq kuyuykachachiyta atin mana unuwan hark’achikuspalla.
Raphrankuna hatunña chaypas chay moqo - moqonkunan yanapan unuwan mana hark’achikuspalla kuyuykachachinanpaq.
Chay ballenamanta estudiaq runakunan chayta yachaspanku ruwayta munanku aswan allin timonkunata, barcota purichiq aswan allin mariposakunata, wayraq kallpanwan kutaq molinokunata, helicopterokunapaq aswan allin mariposakunatapas.
¿Ima ninkin chaymanta?
¿Kikillanmantachu qhopo wasa ballenaq raphran rikhurimurqan icha kamasqachu karqan?
Rikch’ariy revistata qelqamuq Jehová Diospa testigonkunaqa manan politicaman chhaqrukunkuchu.
Qatiqninpiña qelqanku runakunaq hatarisqankumanta chaypas, manan mayqen naciontapas, politicatapas yanapankuchu.
TÚNEZ llaqtamanta fruta vendeq 26 watayoq Mohamed Bouazizi waynan, 2010 watapi 17 diciembre killapi sinchi llakisqa karqan aswan allin llank’anata mana tarisqanrayku, mana allin policiakunaq sapa kutillan qolqe mañasqankuwanpas.
Chay tutamantanmi qechurqanku pera, manzana, plátano cajonninkunata.
Romananta qechuqtinku mana kacharikuqtintaq huk warmi policía ch’aqlarqan.
Mohamedqa phiñasqa pisichasqan sientekuspan autoridadkunaman quejakurqan manataqmi kasurqankuchu.
Chaymi lloqsimuspa qaparirqan: “¿Imawanmi familiayta uywasaq? ”, nispa.
Hinan gasolinawan hich’aykukuspa kanakurqan.
Kinsa semanamantaq wañupurqan.
Mohamedpa ruwasqanqa askha runakunaq sonqonmanmi chayarqan.
Askhan ninku Túnez llaqtapi wak nacionkunapipas gobierno contra runakunaq hatarisqanqa paypa wañusqanwan qallarisqanta.
Parlamento Europeon Mohamedta tawa runakunatawan premiarqan concienciankuman hina ruwasqankumanta, chaymi karqan Premio Sájarov nisqa. Londres llaqtamanta huk periodicopas suticharqan “2011 watapi allin ruwaq runa ” nispa.
Chaykunan rikuchin runaq hatarisqanqa ancha atiyniyoq kasqanta.
Ichaqa, ¿imanaqtinmi kay watakunapi gobiernokuna contra runakuna hatarin?
¿Imaynatan runakunaq sasachakuynin allichakunman?
Wakinmi kaykuna:
Mana allinta kamachiqtinku.
Sichus gobierno allinninkupaq ruwamun, qolqepas mana pisinchu chayqa manan hatarinkuchu. Ima sasachakuy kaqtinpas leykunaq nisqanman hinan allichanku.
Mana allinta kamachispa pisi runakunallapaq allinta ruwaqtinkun ichaqa gobierno contra hatarinku.
Sonqonkuman chayaqta hina ruwaqtinku.
Mayninpiqa imapas pasaqtinmi runakunaqa hatarinku.
Mohamed wañuchikusqanwanmi Túnez llaqtapi runakuna hatarirqanku.
India nacionpitaq autoridadkunaq mana allin ruwasqankurayku Anna Hazareq huelga de hambre nisqata ruwarqan, payta yanapanankupaqmi 450 llaqtakunapi runakuna hatarirqanku.
Bibliaq nisqan hina ‘ runaqa runamasinta mana allinta ruwananpaqmi munaychakun ’, chhayna tiempopin kawsashanchis (Eclesiastés 8: 9).
Kay p’unchaykunapiqa astawanmi mana chanin kawsay kashan, runakunataq sut’ita reparanku runaq gobiernon mana allin kasqanta.
Karu llaqtakunapi imakunapas pasasqanqa ratollan pachantinpi yachakun internet, televisión otaq celularkuna kasqanrayku.
Runakunaq hatarisqanta defendeqkunan ninku kaykuna tarisqankuta:
Wakchakunatan yanaparqan.
Estados Unidos nacionpi, Chicago llaqtapi llank’ana mana tarikusqan tiempopin inquilinokuna hatarirqanku, chayraykun autoridadkuna manaña wikch’urqankuchu tiyasqanku wasimanta, wakinmantaq llank’anata qorqanku.
Nueva York llaqtapipas runakunaq hatarisqanwanmi 77.000 familiakunan kutipurqanku wikch’uchikusqanku wasiman.
Mana chanin ruwaykunata allicharqanku. 1955 - 1956 watakunapin Estados Unidospi Montgomery, Alabama llaqtapi askha runakuna carrokunaman mana seqapurqankuchu, chay ruwasqankuwanmi huk raza runakunata yanaparqanku chay carrokunapi manaña millayta tratanankupaq.
Empresakuna kanantan tatichirqankun.
Diciembre 2011 watapin Hong Kong llaqtaq qayllanpi, central elétrica de carbón empresa kananta tatichirqanku, chaytan ruwarqanku tiyasqanku cheqasta qhellichanankumanta hark’aspa.
Wakin sayariqkunaqa munasqankutan chaskirqanku, chaywanpas Diospa Gobiernonmi lliw sasachakuyta allichanqa
Mayninpin ichaqa mana kasuchikunkuchu, wakin gobiernokunaqa manan qonkuchu mañakusqankuta.
Qaynallan Asia, África (Oriente Medio) ladopi huk nacionpi gobierno nirqan, kamachikuynin contra hatariqkunata maski wañuchispapas upallachinankupaq.
Askha runan chay kutipi wañurqanku. Munasqankutaña tarinku chaypas huk sasachakuykunañataqmi paqarin.
África nacionmanta huk gobiernota qarqoypi yanapakuq runan, huk revistaman nirqan: “Munasqaykuta tarisqayku qhepamanmi aswan mana allinpiraq tarikapurqayku ”, nispa.
Askha runakunan ninku imapas mana allin kaqtinqa gobierno contra hatarinapuni kasqanta.
República Checa nacionmanta wañuq Václav Havel expresidenten, askha kutipi carcelpi karqan runakunaq derechonta defiendesqanrayku, paymi 1985 watapi qelqarqan: “Gobierno contra hatariqqa, kawsaynillantan qoyta atin chhaynallapin yuyaykusqanta llapa runawan uyarichikun ”, nispa.
Qhepamanmi chay simikunaman hina Mohamed Bouazizi huk runakunapiwan ruwarqanku.
Asia ladopi huk nacionpin askha runa cuerponkuta kanaykurqanku religionninkuta politicapi participanankuta hark’asqankurayku.
Huk runan chhayna ruwasqankumanta huk revistaman nirqan: “Manan armaykupas kanchu nitaqmi runakunatapas k’iriyta munaykuchu, chaymi wañuchikullaykuña ”, nispa.
Bibliapin willan mana chanin ruwaykunata imayna allichakunanta.
Hanaq pachapi huk Gobiernota Dios churasqanmantan riman, chaymi tukuchinqa kay pachapi gobiernokunata chhaynapin runakuna manaña hatarinqakuchu.
Diospa Gobiernopi kamachikuqmantan willakurqanña: ‘ Wakchatan qespichinqa, mana pi yanapayniyoq muchuqtan amachanqa.
Ñak’arichiymantan, sarunchaymantan paykunataqa qespichinqa ’, nispa (Salmo 72: 12, 14).
Jehová Diospa testigonkunaqa manan iskayankuchu Diospa Gobiernollan runakunapaq thak kay apamunanmanta.
Chaymi gobierno contra hatariykunapi mana yanapakunkuchu.
¿Cheqaqtachu Dios tukuchinqa mana allin gobiernokunata?
Arí, askha runakunan chaypi confianku.
Iskayashanki chayqa, qan kikiykipuni yachay imayna chaykuna kananmanta.
Patrick O’Kane willakun
WAKCHA familiapin nacerqani 1965 watapi, Irlanda del Norte nacionpi.
Derry llaqtapin wiñarqani, chay tiempopiqa católico runakunan protestante runakunawan maqanakusharqanku, chayqa karqan 30 wata masmi.
Chay llaqtapiqa autoridadkunapas yaqa llapankun protestante karqanku, chaymi católico kaqkuna gobiernota tumpaqku: “Llank’anata wasitan mana qowankuchu, autoridadkuna akllaypin mana allinta ruwanku, policiakunaq mana allin ruwasqantan mana allichankuchu ”, nispa.
Mana chaninkunallatan rikurqani.
Askha kutipin policiapas otaq soldadokunapas hap’iwaspa tapuwarqanku imaymanaytapas maskhawarqanku, pistolawan apuntawaspan carroymanta horqowaspanku maqawaqku.
Qatiyqachasqan sientekurqani, chaymi decidikunay karqan hinallata qhawanaypaq otaq chay contra hatarinaypaq.
1972 watapin Gran Bretañamanta soldadokuna 14 runakunata wañuchirqanku, chay p’unchaytan suticharqanku Yawarpa Puririsqan Domingo P’unchay nispa, chayta yuyarinankupaqmi callekunanta qaparqachaspa puriysikurqani.
Mana churana banderakunatan churarqani, Gran Bretaña contrataq may atisqaypi pinturawan qelqarqani.
Imallapas kaqpunin hatarinapaq, mayninpiqa huk catolicota wañuchisqankurayku otaq ima millay ruwasqankuraykupas.
Sapa kutillanmi huelga ruwasqaykuqa ch’aqwapi tukuq.
Universidadpin yanapakurqani kay pachata mana qhellichanankupaq estudiantekunaq hatarisqankupi.
Chaymantataq Londres llaqtaman astakurqani, chaypin puriysikurqani gobierno contra hatariqkunawan, wakchakunamanta qhechusparaq qhapaqkunata gobiernoq yanapasqanrayku.
Llank’aqkunaq sueldonta pisiyachisqankumanta hatariqtinkupas yanapakurqanin, 1990 watapi impuestokuna contra hatarisqankupipas, chaypiqa Trafalgar plazatan yaqa thunirqankuraq.
Tiempowanmi ichaqa sinchi llakisqa tarikapurqani, gobierno contra hatarisqaykuqa cheqninakuyllatan paqarichirqan.
Anchataña runa kallpachakun mana chanin ruwaykunata tukunanpaq chaypas, manan atinchu
Chay watakunapi hinan huk amigoy willawarqan Testigonkunamanta.
Paykunan Bibliapi rikuchiwarqanku ñak’arisqanchismanta Diospa sonqon nanasqanta, runaq waqllichisqan pachatapas allichananta (Isaías 65: 17; Apocalipsis 21: 3, 4).
Anchataña runa kallpachakun mana chaninkunata tukunanpaq chaypas, manan atinchu.
Manan Diospa pusariwanallanchistachu necesitanchis aswanpas atiynintawanmi, chhaynapi kay pachata waqllichiq mana allin espiritukunata atipanapaq (Jeremías 10: 23; Efesios 6: 12).
Mana chaninkuna contra hatarisqayqa chinkaykapushaq barcotapas limpiashayman hinan kasqa.
Sonqoymanmi chayarqan mana chaninkuna chinkapunanta yachayqa, chaypiqa manan pipas runamasinta pisichanqañachu.
Biblian yachachin Jehová Diosqa chanin runata munakusqanta (Salmo 37: 28).
Chaymi mana iskayanchischu mana chanin runakunata chinkachinanmanta, chaytaqa manan gobiernokunaqa ruwayta atinkuchu (Daniel 2: 44).
Astawan yachayta munanki chayqa, Jehová Diospa testigonkunata maskhay otaq Internetman haykuy www.jw.org / quz nisqaman.
Kinsa - kinsamantan wachan, yaqa iskay killamanta hinataq wachan
CH’INNEQ pampapin huk michi laqhayaq tutapi t’oqonmanta lloqsimun.
Sayarqospan qhawaykachakun tukuy yuyaytaq uyarin.
Chaymantataq sumaqchallata aqo pampanta purin.
Tutantinmi purin ima animalchallatapas hap’inanpaq.
Huk huk’uchata hap’irqospapas hukkunata hap’inanpaqmi p’ipa - p’itarispa maskhashallan.
Saksarqospataq puchuqninta p’amparqon.
P’unchayyamuqtintaq t’oqonman kutipuspa ch’isiyaq mana lloqsimunchu, maynillanpin p’unchayqa lloqsimun.
¿Munawaqchu reqsiyta kay sasa rikuchikuq animalta?
Ninrinqa allintan uyarin, chaymi aqo ukhupiña mikhunan animalcha kaqtinpas tarin
Orqokunaqa ñañu kunkawanmi waqanku chhaynapin chinakunaqa karumantaraq uyarinku
Chakinqa askha suphuyoqmi chaymi aqopi purispa mana chinkaykunchu nitaq ruphachikunpaschu
Ninrin ukhupin yuraq suphukuna wiñan chaymi aqomanta wayramantapas hark’aykun
Millmayoq hina chakin kasqanraykun aqopi purisqan mana reparakunchu chaymi sasa qatipana
Hap’isqan animalpin unuta tarin kawsananpaq
Karakum ch’inneqpiqa sinchitan ruphan (80 ° C hinamanraqmi chayan), mayninpitaq nishuta chirin (- 25 ° C hinamanraqmi chayan)
Tiyan: Sahara, Arabia Asia central ch’inneqkunapi
Llasan: Orqokunaqa 2 otaq 3 kilotan
Sayaynin: 40 - 56 centimetrokama
Chupanpa sayaynin: 20 - 30 centimetrokama
Imayna kasqan: Kay michiqa samp’allan manan wakin salqa michikuna hina phiñachu
Kaykunamanta yachachin
© 2013 Watch Tower Bible and Tract Society of Pennsylvania.
Todos los derechos reservados.
7 - 10 PAGINAKUNAPI
3 ¿Allinchu gobierno contra runakunaq hatarisqan?
11 Animalkunamanta plantakunamantawan
Aqo pampapi kawsaq michi
13 Runakunaq creesqan
¿Creenanchischu Trinidad yachachikuypi?
15 ¿Ima ninmi Biblia?
WAYNA - SIPASKUNAQ TAPUKUSQAN
¿Imanaqtinmi cuerpoyta kuchukuni?
Jerrine sutiyoq sipasmi nin: “Sapa kuti cuerpoyta kuchukuspaymi mana imatapas reparanichu yuyaykunitaqmi sasachakuyniykunata manaña allichanaychu kasqanta ”, nispa.
Askha wayna - sipaskunan aycha - qarankuta kuchukunku.
¿Pukllaspallachu chayta ruwakunku?
Sichus qanpas chayta ruwashanki chay, ¿maypin yanapayta tariwaq?
(Ñit’iykuy ENSEÑANZAS BÍBLICAS > JÓVENES nisqapi, español simipi)
Dibujokunayoq willakuyta leenapaq.
Kaykunata ruwayqa wawaykichiskunatan yanapanqa Bibliaq rimasqan wakin runakunata reqsinankupaq, allin kaqkunata yachanankupaqpas.
(Ñit’iykuy ENSEÑANZAS BÍBLICAS > NIÑOS nisqapi, español simipi)
QALLARIYPI KAQ
HARRIETMI 2006 watapi wañupurqan 175 watanpi.
Harrietqa Galápagos islamanta huk tortugan karqan, chay animalqa Australia zoologicopin tiyarqan.
Kawsasqanchismantaqa aswantaraqmi kawsarqan ichaqa huk kawsaqkunamantaqa pisillatan kawsarqan.
Wakinmanta yachasun.
Perlakunata ruwaq ch’urun 200 watata kawsan, chaytan ninku Finlandia nacionmanta estudiaq runakuna.
Islandia nacionmanta ch’urun kawsan 100 watakuna mastaraq wakintaq 400 watakuna mastaraq.
Waranqa watakunata kawsaq sach’akunapas kanmi, wakinmi unayta kawsaq pino, hatunkaray secuoya, hukkunapas.
Runakunataqmi ichaqa 80 otaq 90 watakunallata kawsanchis, chay animalkunamanta sach’akunamanta aswan allinña kashaspapas.
¿Allinchu chhayna pisi tiempolla kawsasqanchis icha atisunmanraqchu aswan unay kawsayta?
Askha runan confianku cienciawan medicokunaq utilizanan imaymana maquinakunawan wiñaypaq wayna - sipaslla kawsayta tarinankupi.
Cienciaqa anchatapunin yanapakushan saludninchis allin kananpaq, medicokunaq imaymana maquinakuna utilizasqanta horqomuspanku.
Huk revistan nin: “[Estados Unidos nacionpin] pisi runallaña wañushan contagiaq onqoykunawan otaq wawata onqokuspapas [...].
Wawakunapas 1960 watakunamantaqa aswan pisillañan wañushanku ”, nispa.
Ichaqa cienciaqa manan yanapawanchischu aswan unayta kawsanapaq, kaq revistallataqmi huk kutinpi chaymanta rimaspa nirqan: “Unayña estudiashanku chaypas kunankaman mana yachakunchu imarayku machuyapusqanchista. [...]
Pruebakunata ruwaspan yachakun celulanchiskuna ukhupi imapas mana allinta llank’aqtin machuyapusqanchista ”, nispa.
Nillantaqmi: “Sichus machuyanchis celulanchiskuna ukhupi imapas mana allinta llank’aqtin chayqa, hayk’aqllapas atikunmanmi allichakuyta ”, nispa.
“Unayña estudiashanku chaypas kunankaman mana yachakunchu imarayku machuyapusqanchista ”
Runakunaqa yachaytan munanku imarayku machuyasqanchista, machuyaqtinchis onqoykuna hap’iwasqanchismantapas, chaytan nikun epigenética nisqa.
¿Imatan chay estudian?
Celulanchiskuna ukhupin grabasqa kashan huk celulakunata imaynata kamakunanpaq.
Chay grabasqa kaqmi yaqa llapan tarikun genoma nisqapi, chayqa ADN nisqan.
Kay qhepa watakunapin wakin cientificokuna astawan estudiashallankutaq celulanchiskuna ukhunpi hukkuna sucedesqantapas, chay sucedesqankunan sutichakun epigenoma nispa.
Epigenética nisqataq epigenomata estudian.
Epigenoma nisqapi kaqkunaqa hukniraymi ADN nisqamanta.
ADN nisqaqa q’ewisqa otaq k’uyusqa escalera hinan, epigenomataq ADN nisqaman k’askasqa markachakuna hina.
¿Imatan ruwan epigenoma nisqa?
ADN nisqapi willakuykunatan kamachin imaynan wasi hatarichiypi maestroqa llank’aqninkunata kamachin hinata.
ADN nisqapi willakuykunatan kamachin “llank’anankupaq ” otaq“ mana llank’anankupaqpas ” chayqa kanqa celulaq necesitasqanman hinan otaq imachus mikhusqanchismanta, imayna sientekusqanchismanta hukkunamantapas.
Epigenética nisqapi chayllaraq imaymana tarisqankun biología nisqata astawanraq ñawparichishan, chaymi epigenoma nisqaman tunpashanku wakin onqoykunamanta machuyaymantapas.
Nessa Carey investigadoran nin: “[Epigenoma nisqamanmi] tunpakun locoyapuqkunaq onqoyninta, artritis reumatoide onqoyta, cancer onqoyta, unay tiempo nanaykunata huk onqoykunatapas, astawanqa machuyaytan apamun ”, nispa.
Chhaynaqa allinta estudiaspaqa tarinkumanmi ima hampillatapas saludninchista allinyachinanpaq, onqoykunata chinkachinanpaq chhaynapitaq astawan kawsasunman.
Ichaqa manaraqmi chaykunaqa rikukunchu.
Chaymi Carey nin: “Tukuy tiempon nishallanchis [ama machuyanapaqqa] askha verdurakunatan mikhuna ejerciciotataq ruwana nispalla, chay niyllapin muyurishanchis ”, nispa.
¿Imaraykutaq unaytari kawsayta munanchis?
¿Imanaqtinmi wiñaypaq kawsayta munanchis?
Huk periodicopas nirqanmi: “Lliw runan mana wañuyta munanchu, otaq wañuspapas kawsarimpuytan munanku, wañusqanku qhepaman huk ladopi kawsashallayta otaq huk cuerpopi kutimuytapas, ¿imaraykun chhaynata yuyaykunku? ”, nispa.
Chayta kutichinapaqmi yachasun imaraykupuni machuyasqanchista.
Unaymantañan askha runakuna chayta yachayta munarqanku.
Wakintaqmi tapukunku imarayku wiñayta kawsanapaq hina kamasqa kasqanchista.
¿Kanchu sut’i kutichiy chay tapuyman?
Millonninpi runakunan “arí ” nispa kutichinkuman, ¿imarayku?
Bibliapi kutichiyta tarisqankurayku.
Qallariyninmantapachan Bibliaqa sut’ita willan animalkunamanta hukniray kasqanchista, chaytan Génesis 1: 27 textopas nin, ‘ Diosqa payman rikch’akuqtan runata kamarqan ’ nispa.
Runatan ruwarqan munakuyniyoq, yachayniyoq chanin kananpaq.
Eclesiastés 3: 11 texton nin: ‘ Payllataq runaq sonqonman wiñay kasqanta churarqan ’, nispa (Diosmanta Qhelqasqa).
Wiñay kawsaq Diosqa runakunaq sonqonpin churarqan wiñay kawsayta munanankupaq.
Runaqa wiñaypaq kawsananpaq hinan kamasqa kashan.
¿Imaynapin chayta reparanchis?
Huk libron ñosqhonmanta onqoyninkunamantawan rimaspa nin: “Ñosqhonqa unayta imatapas yuyananpaq hinan, mana yupana atiytan chaykunata waqaychan ”, nispa.
Wañupunanchiskamaqa pisichallatan ñosqhonninchistaqa utilizanchis.
Chaypin rikunchis wiñaypaq kawsanapaq Dios kamawasqanchista.
Chhaynaqa, ¿imaraykun machuyaspa wañupunchis?
Ñawpa qharipas warmipas ch’uya cuerpoyoqmi karqanku atirqankutaqmi imatapas akllakuyta.
Ichaqa mana allinta akllakuspan Kamaqninkuta qhepancharqanku (Génesis 2: 16, 17; 3: 6 - 11).
1 Corintios 15: 56 textoq nisqan hina huchan wañuyta paqarichirqan.
Adán Evaq mirayninkuna kasqanchisraykun mana ch’uyachu nacerqanchis, herenciata hinan saqewarqanchis huchata.
Romanos 5: 12 texton nin: “Imaynan huk runallawan huchaqa kay pachapi qallarirqan, huchawantaq wañuypas rikhurirqan, chay hinallataqmi, wañuyqa llapa runaman chayarqan llapallan huchallikusqankurayku ”, nispa.
¿Imatan chaymanta yachasunman?
Manan hayk’aqpas cienciawanqa atikunmanchu wiñaypaq wayna - sipaslla kayta.
Hucharayku wañuy kasqantaqa Diosllan atin tatichiyta allichaytapas, ichaqa ¿munanchu chay ruwayta?
Arí munanpunin, chaytan Biblia sut’ita willan.
Diosqa huchatapas wañuytapas tukuchinanpaqmi Churinta kachamurqan ñoqanchisrayku wañunanpaq.
¿Imaynatan yanapawanchis Cristoq wañusqan?
Payqa mana huchayoqmi nacerqan.
Chaymi wiñay kawsananpaq derechoyoq karqan, ichaqa huchanchisraykun wañurqan.
Chhaynapin “askha runa kacharichisqa ” karqanku.
Pisi tiempollamantan chay sacrificio ruwasqan tukuypi allinninchispaq kanqa, wakinkunan qatimuq textokunapi tarikun.
“Diosqa anchatapunin runakunata munakurqan, chaymi sapan Churinta kachamurqan, pipas paypi iñiqqa [...] wiñay kawsayniyoq kananpaq ”
“Diosqa wiñaypaqmi wañuytapas chinkachinqa, llapaq ñawinmantan waqaytapas ch’akichinqa ” (Isaías 25: 8)
“Qhepallataña ch’usaqyachina awqaqa wañuymi ”
“Runakunawanñan Diosqa tiyan [...] paykunaq ñawinkumanta tukuy weqeta pichanqa, manan wañuypas kanqañachu ”
Chhaynaqa, ¿atisunmanchu unaypaq kawsayta?
Biblian sut’ita nin runaqa wiñaypaq kawsayniyoq kananta, chaymi hunt’akunqa kay pachapi mana allin kaqkunata Dios chinkachiqtin (Salmo 37: 28, 29).
Jesusqa chayta yuyaspan ladonpi warkusqa runata nirqan paywan paraisopi kananta.
Wiñaypaq kawsay munasqanchisqa manan huchachu.
Chhaynatan Diosqa kamawarqanchis, chay munasqanchistataqmi qowasunchis (Salmo 145: 16).
Ichaqa ñoqanchispas kallpachakunanchismi.
Diospin iñinanchis, Hebreos 11: 6 texton nin: “Pipas mana iñiyniyoq kaspaqa manan Diospa sonqonman chayaqtapuni ruwayta atinmanchu. Chhaynaqa, pipas Diosman asuykuqqa iñinanpunin Diospa kasqanta, Diosqa maskhaqninkunata saminchaq kasqantapas ”, nispa.
Iñiyqa manan creeyllachu aswanpas Bibliaq yachachisqan sut’i kasqanta reparaspa creeymi.
Sichus chay hina iñiyniyoq kayta munanki chayqa, Jehová Diospa testigonkunata maskhay tiyasqayki llaqtapi otaq haykuy www.jw.org / quz nisqapi.
Adán Evaq mana kasukusqankuqa imaymana tapukuykunatan Diosmanta paqarichirqan.
Chaykunamanta yachaymi sut’inchan imarayku Dios mana allinkuna kananta huk tiempo hinalla qhawasqanta.
Chaymantan rimashan ¿Imatapunin Biblia yachachin?
nisqa libro, Internetpipas leewaqmi kay direccionman haykuspa www.jw.org / quz nisqapi. Howard S.
Friedman, Leslie R.
Martin medicokunan waranqa phisqa pachak runakunata estudiarqanku 1910 watapi naceqkunata, chaypin yacharqanku allin yuyaywan kawsaqqa, askha amigokunayoq, familiayoq kaqqa askha watakuna kawsasqanta.
Friedman, Martin medicokunan ninku: “Allin yuyaywan kawsaqkunaqa saludninkutan cuidanku manan kawsayninku hawaqa imatapas ruwankuchu.
Manan fumankuchu, nitaq machankuchu nitaq drogakunkuchu manataqmi comuntachu manejankupas.
Carropi rispapas cinturontan churakunku medicoq nisqanman hinataq hampikunkupas.
Manan manchali kasqankuraykuchu chaykunataqa ruwanku, aswanpas allin yuyayniyoq kasqankuraykun ”, nispa.
Hinaspapas chay estudiasqankupin repararqanku “amigonkunawan sumaqta kawsaqkuna hukkunata yanapaqkuna aswan unayta kawsasqankuta ”.
“Allin runan ñawpaqta wañupun millay runamantaqa ” nisqa rimayqa, cientificokunaq estudiasqankuman hinaqa manan cheqaqchu.
“Aswanpas millay runan ñawpaqta wañun allin runamantaqa ”.
Iskay waranqa millón más runakunan Cristoq qatikuqnin kanku.
Yaqa llapankun Trinidad yachachikuypi creenku, chay yachachikuy nisqan hinaqa Taytawan, Churiwan, santo espirituwanqa ch’ulla Diosllas kanku.
¿Imaynapitaq Trinidadmanta yachachikuyri iglesiakunaq yachachikuynin kapurqan?
¿Bibliaq yachachisqanman hinachu kashan?
BIBLIAQA 100 watapaqqa hunt’asqañan karqan.
Trinidadmanta yachachikuymi ichaqa 325 watapiña iglesiaq yachachikuynin hina rikhurimurqan, chayqa karqan Asia Menor ladopi Nicea llaqtapin (kunanqa Iznik llaqtan, Turquía nacionpi).
Dios Salvador en los Padres de la Iglesia nisqa qelqan nin: “Iglesiaq ñawpa yachachikuyninkunaqa Nicea llaqtapin ruwakurqan ”, nispa. Chaypin yachachikurqan pichus Diospas Cristopas kasqankuta.
Ichaqa, ¿imanaqtintaq Diospas Cristopas pichus kasqankuta chayraq yachachikurqan iskay pachak wata masña Biblia hunt’asqa kashaqtinri?
¿Manachu Biblia sut’ita willan pichus Diospas Cristopas kasqanta?
Roma nacionpi Constantino rey kasqan tiempopin cristianon kayku niq runakuna ch’aqwasharqanku Diosmanta Cristomantapas.
¿Diospa kamasqanchu Jesús karqan, icha paychu Dios karqan?
Chayta allichananpaqmi Constantino reyqa Iglesiapi umallikunata waqyachimurqan Nicea llaqtapi huñukunankupaq, chaytaqa ruwarqan manan cheqaqta yachananpaqchu aswanpas kamachisqan runakuna mana t’aqanasqa kanankupaqmi.
“Ñoqanchispaqqa sapan Dios Yayallan kan ”
Constantino reyqa chay kutipi huñukuq umallikunatan nirqan decidinankupaq, ichaqa yuyaykusqankutan mana tupachirqankuchu.
Chaymi mana entiendekuq yachachikuyta rikhurichimurqan, chaypin yachachikurqan Jesusqa taytan kikillan kasqanta (griego simipi homoóusios nisqa).
Kay yachachikuyqa Grecia runakunaq yachachikuyninman hinan kasharqan manataq Bibliaman hinachu, chay yachachikuypin saphichasqa kashan Trinidad yachachikuyqa.
Yaqa tawa pachak watapaqqa Trinidad yachachikuyqa kunan tiempopi yachachikusqan hinañan kasharqan, santo espiritupas chay yachachikuypin hukllachasqa karqan.
Jesusmi nirqan: ‘ Cheqaq adoraqkuna Yayata [...] cheqaq - kaywan adoranankuta ’.
Chay cheqaq kayqa Bibliapin tarikun.
¿Yachachinchu Biblia Taytawan, Churiwan, santo espirituwan dioskuna kasqankuta hinaspataq huk dioslla kasqankuta?
Bibliapiqa manan rikhurinchu Trinidad simiqa.
Jesuspas manan hayk’aqpas nirqanchu “Diosmi kani ” nispaqa.
Aswanmi payqa Diosta yupaycharqan servirqanpas.
Kawsarimpusqan qhepamanpas Jesusqa qatikuqninkunatan nirqan ‘ wawqeykuna ’ nispa.
Paykunaqa manan tukuy atiyniyoq Diospa wawqenkunachu karqanku.
Aswanpas Diospa wawankunan kapurqanku Cristopi iñisqankurayku, Jesuspas Diospa phiwi wawanmi karqan.
Kunanqa rikusun Nicea llaqtapi yachachikuy horqosqanku Bibliaq yachachisqanwan tupanchus icha manachus chayta.
Nicea yachachikuypa nisqan:
“Diospa Churin Jesucristo Señorllapin iñiyku [...], Taytanmantan rikhurimurqan [...], Diosqa Diosmanta, k’anchay k’anchaymanta, cheqaq Dios cheqaq Diosmanta ”.
¿Imatan Biblia yachachin?
“Yayaqa ñoqamanta [Jesús] aswan kurakmi ” *
“Ñoqan [Jesús] wichashani Yayayman Yayaykichisman, Diosniyman Diosniykichisman ”
“Ñoqanchispaqqa sapan Dios Yayallan kan ”
“Señorninchis Jesucristoq Yayan Diosta yupaychasun ”
“Chay Amén [Jesusmi], [...]
Diospa kamasqanpa qallariynin ” *
K’iranpasqa letrakunaqa ñoqaykuqmi.
¿Imatapunin Biblia yachachin?
nisqa libropin “¿Imatan Biblia yachachin Diosmanta?, ¿Pitaq Jesucristori? ”
nisqa yachachikuymanta rimashan.
Chay librotan Jehová Diospa testigonkunamanta mañakuwaq otaq Internetman haykuspa leewaq www.jw.org / quz nisqapi.
“Constantinopla llaqtapin umallikuna huñunakuspanku [381 watapi] rikhurichimurqanku Trinidad yachachikuyta, chaytan kunanqa reqsikun Credo de Nicea nispa ” (Historia de la Cristiandad)
“Nicea llaqtapin 325 watapi umallikuna huñunakuspanku yachachirqanku Jesusqa ‘ Taytanmanta rikhurimusqanta ’ ” (Historia del cristianismo.
Para entender mejor nuestra época)
Nicea llaqtapi umallikunaq huñunakusqanqa chay dibujopi hinan karqan, chaypi Diosmanta Jesusmantapas nisqanku yanaparqan qhepaman Trinidad yachachikuy rikhurimunanpaq
“Trinidadmanta yachachikuyqa manan ñawpa tiempopi cristianokunawanchu rikhurimurqan nitaqmi 100 watakuna tukuytapas sut’itaqa rikhurirqanchu ” (Ñawpaq cristianokunamanta qelqakuna: Huk dioskuna, Sapallan Diospiwan; inglés simipi)
Trinidad yachachikuyta Iglesia [católica] rikhurichimunanpaqqa Filosofía yachachiywanmi chhaqrurqan (Catecismo de la Iglesia Católica)
¿IMA NINMI BIBLIA?
“Kallpachaykuqnin t’antatan ruwan, kusirichiqnin vinotan ruwan, uya llamp’uyachina aceitetapas ruwan ” (Salmo 104: 15)
Askha familiakunan mikhusqanku qhepata ima tragollatapas ukyanku.
Hukkunataq manapuni chaytaqa ruwankuchu.
Chayqa kanman runakunaq religionninman, saludninkuman otaq maypi tiyasqankuman hina.
Bibliaqa huchachanmi machayta nishu trago ukyaytapas ichaqa manan huchachanchu pisilla ukyaytaqa.
Aswanpas willanmi ñawpa tiempokunamantaraq Diospa siervonkuna vino ukyasqankuta, Bibliapiqa askha kutitan vinomanta riman (Génesis 27: 25).
Eclesiastés 9: 7 texton nin: “T’antaykita kusisqa mikhuykamuy, kusisqallataq vinoykitapas ukyaykamuy ”, nispa.
Vinoqa sonqotan kusichin chaymi casarakuykunapi otaq huk fiestakunapipas ukyaqku.
Jesuspas huk casarakuypin unuta ‘ sumaqkaq vinoman ’ tukuchirqan, chaymi karqan ñawpaq kaq milagro ruwasqan.
Hinaspapas vinowanqa hampikuqkun. “¡Ay, qankunamanta!
Machaypi kusa llalliqkuna ” (Isaías 5: 22)
Sapa watanmi askha familiakuna ñak’arinku tayta - mama otaq huknillanpas machaq kasqankurayku.
Nishuta tragota ukyaqqa carronkutan chocanku, urmaykunku imaymana mana allinkunapi tarikunku.
Tiempowantaq onqonku ñosqhonninkumanta, sonqonkumanta, higadonkumanta wiksankumantapas.
Nishuta mikhuypas ukyaypas Diospa mana allin qhawarisqanmi (Proverbios 23: 20; 1 Timoteo 3: 2, 3, 8).
Payqa munanmi cuerponchis kamachinanchista.
Biblian nin: “Vinoqa runatan anchaykachachin, poqosqa ukyanaqa ch’aqwachinmi, chaywan machaqqa mana yachayniyoqmi ”, nispa (Proverbios 20: 1).
Machayqa runatan waqllichin chaymi qhelli ruwaykunapi urmanku.
Oseas 4: 11 texton nin: “Upi vinowan poqosqa vinopiwanmi [...] yuyayninta waqllichin ”, nispa.
Juan sutiyoq runan chayta yacharqan llakikuypi rikukuspa.
* Esposanwan phiñachinakusqanku qhepamanmi machaspa huk warmiwan hotelman rispa wasanchay huchapi urmarqan, chay ruwasqanmantan qhepaman pesapakurqan, prometerqantaq manaña hayk’aqpas ruwananpaq.
Nishuta tragota ukyayqa cuerponchista, yuyayninchistan dañawanchis, Diosmantapas karunchawanchismi, Bibliaqa sut’itan willan machaqkunaqa mana wiñaypaq kawsanankuta.
“Yuyayniyoqqa mana allin kaqtan reparan hinaspan pakakun, pisi yuyayniyoqkunan ichaqa pasallanku hinaspan k’irisqa rikukapunku ” (Proverbios 22: 3)
Huk libron nirqan “tragoqa fuerte droga kasqanta ”.
Chayraykun mayninpiqa pisillatapas trago ukyayqa mana allinchu kanman.
Askha runakunan imaymana llakipi rikukunku tragota mana ukyananku kaqtin ukyaspanku.
Bibliaqa ninmi ‘ imaymanapaq tiempo kasqanta ’ tragota mana ukyanapaq tiempo kasqantapas (Eclesiastés 3: 1).
Wakin llaqtakunapiqa kanmi leykuna waynachallaraq kashaspa tragota mana ukyanankupaq. Wakintaq trago ukyayta saqeshanku.
Wakintaqmi hampi tomasqankurayku mana ukyanankuchu tragota. Wakintaq tragota mana ukyananchu llank’anankupaq, aswantaqa maquinakunawan llank’aspa.
Allin yuyayniyoq runakunaqa Diospa regalonta hinan qhawarinku saludninkuta kawsayninkutapas (Salmo 36: 9).
Chaytan rikuchinku trago ukyaymanta Bibliaq yachachisqanta kasuspa.
Sutinqa cambiasqan kashan.
Cambridge universidadmanta Peter Wadhams profesormi willan: “Kay kinsa chunka wata qhepakunapin kuskanin mastaraq rit’i chullurqan q’oñi tiempo chayamuqtin ”, nispa.
Kay pachaq q’oñirisqanraykun 2012 watapi Ártico ladopi rit’ikuna chullurqan, chayraykun phisqa chunka barcokuna hinaraq chay ladoman riyta atirqanku.
Yachayniyoq runakunan imaymanata tarinku qholla wawayoq mamaq lechenpi, ñawpaq p’unchaykuna lloqsisqan lechepin tarinku 700 más imaymana clase huch’uy mana rikuna kuruchakunata.
Chay kuruchakuna qholla wawaq wiksachanpaq allin kasqanta, mana onqonanpaqpas imaynata yanapasqantan estudiaq runakunaqa astawan t’aqwishanku.
Gran Bretañamanta cientificokunan estudiarqanku gripeyoq runa trago ukyasqa runapas imaynata manejasqankuta.
Chaypin yacharqanku ukyasqa runamantaqa gripeyoq runa ima peligropas kaqtin mana usqhayllachu imatapas ruwasqanta.
Huk kutinmi askha wañusqa elefantekunata tarirqanku, umankupi baleasqatakama, yaqachus hina helicopteromanta baleamusqaku.
Australia nacionpin (Gran Barrera de Arrecifes) kay 27 watakunapi yaqa kuskan hinaraq coral nisqakuna wañurqanku.
Yachaysapakunaq nisqanman hinaqa chay coralkunan wañurqan lamar - qochapi hatun wayrakunaq kasqanwan, lamar - qochaq nishuta q’oñirisqanwanpas, hinaspapas estrella de mar (Acanthaster planci) nisqan nishuta mikhupushan.
“Diosqa munanmi paypaq hina ch’uyatapuni kawsanaykichista.
Chayrayku, ama pipas qhelli huchapi kawsaychischu ” (1 Tesalonicenses 4: 3)
Wakin llaqtakunapiqa manan huchapaqchu qhawarinku mana casarasqa kashaspa warmi - qhari puñuyta.
Wayna - sipaskuna munanakuspa q’apinakusqankutapas huk ladokunapiqa allinpaqmi qhawarinku.
Diosqa serviqninkunatan nin: “Ama pipas qhelli huchapi kawsaychischu ”, nispa.
‘ Qhelli hucha ’ nispan Bibliapiqa nikun mana casarasqa kashaspa warmi - qhari q’apinakuykunata.
Manaraq casarasqa kashaspa warmi - qhari puñuyqa wasanchay hucha, layqakuy, machay, ídolo yupaychay, runa wañuchiy, suwakuy ruwaykuna hina sinchi mana allinmi.
Biblian nin: “Qhelli huchapi puriqkunatan [...] Diosqa huchachanqa ”, nispa.
Ichaqa manan chayraykullachu kasukunanchis qhelli huchamanta karunchakunanchispaq Diospa kamachiwasqanchistaqa, aswanpas payta munakusqanchisraykun.
Diosqa bendecinmi kamachikuynin kasukuqkunataqa (Isaías 48: 18).
“Qankuna ukhupiqa ama rimayllapas kachunchu qhelli huchapi puriymanta, tukuy mana chanin kaymanta, munapayaymantapas ” (Efesios 5: 3)
Askha runakunan ninku: “Warmi - qhari puñuyta mana ruwaspalla soltero warmi - qharikuna munanakuspa q’apinakusqankuqa manan huchachu ”, nispa.
Bibliaqa manan qhelli hucha ruwayllamantachu riman, rimallantaqmi “millay qhelli ruwaykunamanta ”,“ mana p’enqarikuspa ruwaykunamantapas ”.
Chhaynaqa mana casarasqa kashaspa warmi - qhari munanakuspa q’apinakusqankupiqa kallantaqmi ‘ millay qhelli ruwaykuna ’, ‘ mana p’enqarikuspa ruwaykunapas ’, manaña warmi - qhari puñuyta ruwarqankuchu chaypas, chay ruwaykunaqa anchatan Diosta phiñachin.
Bibliaq nisqanman hinaqa casarasqakunallan munanakuyninkutaqa rikuchinakunanku.
Bibliapiqa huchachakullantaqmi ‘ millay munapayaykunata ’.
¿Imatan chaywan nishan?
Kaypi yuyaykusun: Yaqapaschá huk warmi otaq huk qhari yuyaykunman munakusqan runawan mana puñunanpaq ichaqa munanakusqankupitaq q’apinakunkuman.
Manataq casarasqachu kanku chayqa mana ruwananku kaqtan munapayashanku, urmashankutaqmi ‘ millay munapayayman ’, chaytaqa Bibliaqa huchachanmi.
“Qhelli huchapi puriymanta ayqeychis ” (1 Corintios 6: 18)
Bibliaq nisqanman hinaqa mana casarasqa kashaspa warmi - qhari puñuypi kaqkunaqa manañan Diospa amigonchu kapunkuman.
1 Corintios 6: 18 texton nin: “Qhelli huchapi puriymanta ayqeychis ”, nispa.
Chay nisqanta kasukusqanchistan rikuchisun tukuy qhelli huchaman apaq ruwaykunamanta karunchakuspa (Proverbios 22: 3).
Ch’uyata kawsayta munaspaqa Diospa kamachikuyninkunata mana kasukuq runakunamantan karunchakunanchis.
Biblian niwanchis: “Yachayniyoqkunawan puriqqa yachayniyoqmi kapunqa, mana yuyayniyoqkunawan puriqmi ichaqa waqllipunqa ”, nispa (Proverbios 13: 20).
Qhelli ruwaykunapi yuyaykuypas qhelli huchamanmi urmachiwasunman.
Chayraykun mana qhawananchischu Diospa huchachasqan qhelli hucha ruwaymanta peliculakunata revistakunata nitaq uyarinanchischu mana allin takikunatapas (Salmo 101: 3).
FAMILIAKUNAPAQ YANAPAYKUNA | CASARASQAKUNAPAQ
Yaqapaschá imamantapas phiñachinakuspaykichis ñawpa tiempopi imapipas pantasqaykichista yuyarichinakunkichis.
¿Imaraykun chaykuna suceden?
Ichaqa yachawaqchismi pampachanakuyta.
Wakinqa manan qosankuta otaq esposankuta pampachayta munankuchu yuyarichinankurayku.
Chaymi qhepakunapi ima phiñachinakuypas kaqtinqa pantasqankuta yuyarichinku atipanankupaq.
Sonqonkupi k’irisqa kasqankurayku.
Phiñachinakuypi sonqota k’irinakuyqa unaypin chinkanman.
Yaqapaschá pipas ninman “pampachaniñan ” nispa, sonqonpitaq ichaqa phiñasqalla kashanman otaq qhepakunapi kaqllawan kutichinanpaq yuyaykushanman.
Wakinqa ninkun: “Casarakuspaqa mana phiñachinakuspallan sumaqta kawsakusaqku ”, nispa.
Ichaqa reparanku mana kaqllatachu iskayninkupas yuyaykusqankuta, chaymi munasqankuman hinapuni ruwayta munanku.
Chaymi pantasqankuta qhawaspa ninku: “Khayna kanaykipaqqa manan yuyaykurqanichu ”, nispa, sasachakunkutaqmi pampachanankupaqpas.
Wakinqa ninkun: “Pampachaqtiyqa paychá riki munayninta ruwakapushanman ”, nispa.
Hinaspapas nillankutaqmi:
“Pampachaspaqa pantasqantapas hinallata qhawayman hinachá kanman ”, nispa
“Pampachaspaqa qonqapunaychá kanqa ruwawasqanta ”, nispa
“Pampachaqtiyqa qhepakunamanchá kaqllata ruwawanqa ”, nispa
Ichaqa pampachayqa manan chhaynata yuyaykuychu.
Chaywanpas sasan kanman, astawanqa casarasqakunapaq.
Imachus pampachay kasqanta entiendeychis.
Bibliapi tarikuq “pampachay ” simiqa,“ saqepuy ” nispan nikullanmantaq.
Chhaynaqa pampachayqa manan pantasqankuta qonqapuyllachu otaq pantasqankuta aguantayllachu.
Aswanpas ima phiñachinakuytapas ‘ saqepuymi ’, chay ruwayqa allinmi kanqa sapankaykichis casado kawsayniykichispi thak kanaykichispaq.
Mana pampachanakuqtiykichis imachus kananpi yuyaykuychis.
Wakin yachaqkunaq nisqanman hinaqa sonqonpi phiñasqalla kaqtaqa sinchi llakin hap’in, hinaspapas sonqomanta onqoymi hap’in, casarasqa kawsayninkupas manan allinchu.
Chaymi Bibliapas nin: “Aswanpas sumaq sonqo kaychis, khuyapayanakuq, pampachaykunakuq ”, nispa.
Pampachanakusqaykichis allinniykichispaq kasqanpi yuyaykuychis.
Pampachaq runaqa manan yupashallanchu hayk’a kutitaña qosan otaq esposan phiñachisqanta, imapipas pantaqtinqa manan huchachanpachachu.
Chayta ruwaspaqa munanakuspan kawsanqaku, manataq sonqonkuta k’irinakuspachu (Bibliaq yachachikuynin: Colosenses 3: 13).
Iskayniykichispas pantaqmi kankichis.
Sichus pantaqña kaqtinpas esposaykita otaq qosaykita allinpaq qhawarinki chayqa manan sasachu kanqa pampachay.
“Casado kawsayniykipi kallpachakuy ” (inglés simipi) nisqa libron nin:“ Sichus astawan yuyaykunki imakuna mana chaskisqaykipi chayqa, manan yuyaykuyta atinkichu imakuna chaskisqaykipi.
¿Mayqenkaqpi yuyaykuytan munanki? ”, nispa.
Iskayniykichispas pantaqmi kankichis, chaytaqa manan qonqanaykichischu (Bibliaq yachachikuynin: Santiago 3: 2).
Allinta reparaychis.
Hukpi phiñachinakuspaqa kaypi yuyaykuychis: “¿Phiñakunapaq hinapunichu chay ruwasqan otaq rimasqanpas karqan?
¿Pampachakunanpaq hinapunichu ruwasqan karqan icha qonqapunapaq hinallachu? ”, nispa (Bibliaq yachachikuynin: 1 Pedro 4: 8).
Rimana kaqtinqa rimaychis.
Imamantapas phiñakuspaqa sumaqllata rimaychis imachus phiñachisqasuykichismanta imarayku chhayna sientekusqaykichismantapas.
Ama ninakuychischu “chayraykun kayraykun chaytaqa ninki otaq ruwanki ” nispaqa, nitaq imatapas niychischu chhaynapunipas kanman hinataqa.
Chayta ruwaspaqa sapankan rimasqaykichista valechiyta munankichis.
Aswanpas imaynatachus phiñachisqallasuykita willay. “Qankunapura paciencianakuychis, pipas hukpa contranpi imatapas riman chayqa, pampachaykunakuychis ”
“Llapanchismi imaymanapi pantanchis ”
“Munakuyqa askha huchakunatan pampachan ”
Qosaykiqta otaq esposaykiq sonqonta k’irispaqa pampachayta mañakuy.
Manañak’iriq simikunachu karqan qhawarisqaykiman hina chaypas pampachayta mañakuy, yaqapaschá imaynallapipas sonqonta k’irirqanki.
Manaña k’irinakunaykichispaq kallpachakunkichis chayqa rikuchinkichismi sonqomanta pampachay mañakusqaykichista.
Kaykunamanta yachachin
© 2013 Watch Tower Bible and Tract Society of Pennsylvania.
4 - 7 PAGINAKUNAPI
3 Pachantinmanta willakuykuna
8 Familiakunapaq yanapaykuna
¿Reqsisqayki runallachu?
10 ¿Ima ninmi Biblia?
Warmi - qhari puñuymanta
12 Familiakunapaq yanapaykuna
¿Imaynatan pampachana?
14 ¿Ima ninmi Biblia?
16 ¿Kikillanmantachu paqarimurqan?
Allinta uyariq ch’illikuq ninrin
Kaypi yachay wayna - sipaskunaq tapukusqankuta Bibliaq kutichisqanta.
• “¿Imatan ruwayman millayta tratawaqtinku? ”
• “¿Nishutachu rikch’ayniymanta llakikushani? ”
• “¿Imatan ruwayman onqosqa kaspay? ”
“Imayna rikch’ayniyoq kaymanta huk wayna - sipaskunaq yuyaykusqanku ” videotapas qhawallaytaq.
Yachay: ¿Imaynatan Biblia yanapasunkiman sasachakuyniykikunapi?
(Ñit’iykuy ENSEÑANZAS BÍBLICAS > JÓVENES nisqapi, español simipi)
Dibujokunayoq willakuyta leenapaq.
Kaykunata ruwayqa wawaykichiskunatan yanapanqa Bibliaq rimasqan wakin runakunata reqsinankupaq, allin kaqkunata yachanankupaqpas.
(Ñit’iykuy ENSEÑANZAS BÍBLICAS > NIÑOS nisqapi, español simipi)
FAMILIAKUNAPAQ YANAPAYKUNA | CASARASQAKUNAPAQ
¿Kanchu imayna sientekusqaykita entiendeq amigoyki?
¿Tukuytachu mana manchakuspa payman willakunki?
Yaqapaschá ninki: “Payqa reqsisqallaymi ”, nispa. Ichaqa qosaykiqa manan chaytachu ninman sapa kutilla chay runawan rimasqaykita yacharuspaqa.
Yaqapaschá nishuta chay runawan rimashanki, chayrayku imatapas ruwanayki kanqa.
Ichaqa, ¿imaraykun casarasqakuna chhaynapi tarikunku?
Kay yachachikuypi warmimantaña rimakushan chaypas, qosakunamantapas kaqllatataqmi nikunman.
Huk warmiqa kusikunmi huk qhari sumaqta rimapayaqtinqa, qharipas kaqllataqmi sientekun.
Yaqapaschá askha wataña casarasqa warmi huk qhariwan chhayna sientekuyta munanman.
Ichaqa chay ruwayqa sasachakuykunatan paqarichin.
Sichus casarasqa warmi huk runata munapayashanman chayqa, qosallanpaq munakuynintan chiriyachishan.
Manan rikuchishanmanchu qosan munakusqanta.
• Kaytan tapukunayki: “¿Imata munaspan huk qhariq amistadninta maskhani?
Imayna sientekusqankurayku. Bibliaqa willanmi casarasqakuna ‘ sasakunapi ’ rikukunankumanta.
Yaqapaschá mayninpi sientekunki manapas qosayki munakusunkimanchu hina otaq phiñasqa sientekunki ima sasachakuytapas mana allichasqaykichismanta.
Manapaschá qosaykipas chaykunamanta rimayta munanchu chaywantaq mana allintachu sientekunki, hinaspa huk runa uyarinasuykita munanki.
Wakin yachaqkunaq nisqankuman hinaqa, sasachakuyninkuta allichanankupaq casarasqakuna mana rimaqtinkuqa manas allintachu kawsankuman otaq divorciakunkumansi.
• Kaytan tapukunayki: “¿Imatan casado kawsayniypi mana tarinichu huk runapi chaykuna tariyta munashanaypaq? ”, nispa.
Reparay ima sasachakuykunapi tarikunaykita.
Bibliaqa kaytan nin: “Ninata oqllaykukuqqa, ¿manachu p’achanta ruphachikunman? ”, nispa (Proverbios 6: 27).
Sichus huk casarasqa warmi huk runawan munanakuypi kashanman chayqa, mana allinpin tarikunman.
Manan ninanchu “manan imapas sucedewanqachu ” nispaqa, huk runata munakuspaqa ñan mana allintaña ruwashan, chay munakuyninqa qosallanpaqmi kanan.
Ama q’otukuychu.
Huk qhariwan nishuta rimaspaqa sonqoykipipaschá yuyaykuwaq: “¿Imaynan kayman karqan paywan casarakuspay? ”, nispa.
Chayta yuyaykuyqa kanman chay runaq allinkuna ruwasqanta qosaykiq pantasqankunawan tupanachiy hinan, chayqa manan allinchu kanman.
Manan chay runallachu sumaqtaqa rimapayarqasunki, qosaykipas reqsinakushaqtiykichisqa chhayna sumaqtamá rimapayarqasunki, riki.
Chayrayku ama yuyaykusqaykikunawan q’otuchikuychu (Bibliaq yachachikuynin: Jeremías 17: 9).
Rikuchiy qosallayki munakusqaykita.
Runakunaqa allintan wasinkuta wisq’anku mana suwachikunankupaq.
Kaqllatataqmi ruwawaq casado kawsayniykiwanpas.
Biblian nin: ‘ Sonqoykita allintapuni waqaychay ’, nispa (Proverbios 4: 23).
¿Imaynatan chayta ruwawaq?
Sut’ita rikuchiy casarasqa kasqaykita.
Chaypaqqa llank’anaykipipaschá qosaykiq fotonta hap’iwaq (Bibliaq yachachikuynin: Génesis 2: 24).
Decidikuy imakunapi ama nishuta huk qhariwan hukllachakunaykipaq.
Ejemplopaq, manan allinchu kanman qosaykiwan ima sasachakuykunapi kasqaykichismanta amigoykiwan rimay otaq iskaynillaykichis mikhuq riypas.
Sichus nishuta huk qhariwan rimashanki chayqa amaña chayta ruwayñachu.
Sichus chay ruwayta mana atinkichu chayqa yuyaykuy imarayku mana atisqaykipi.
Manan chay runawan allinpi kaytaraqchu maskhanayki, aswanpas kallpachakuy qosaykita astawan munakunaykipaq paywan kusisqa kawsanaykichispaqpas (Bibliaq yachachikuynin: Proverbios 5: 18, 19).
“Runaq sonqonqa tukuy imamantapas aswan q’otukuqmi, millay ruwaqtaq kanpas ” (Jeremías 17: 9)
“Runaqa [...] warminman hukllachaykakapunqa ” (Génesis 2: 24)
“Wayna kashaspa casarakusqayki, warmillaykiwan kusikuy [...].
Paypa munakuyninwanqa kusikushallaypuni ” (Proverbios 5: 18, 19)
KAYKUNATA TAPUKUY:
¿Casado kawsayniypi sasachakuykunamantachu chay amigoywan rimani?
¿Ima hawallapas paywan kuskachu kayta munani?
¿Yachanchu qosay chay runawan amigontin kasqaykuta?
¿Imakunatan ruwani chay runawan kaspa?
Sichus qosay uyarinman paywan rimasqaykuta chayri, ¿imatan yuyaykunman ñoqamanta? ¿Paytapas engañashayman hinachu sientekunman?
QALLARIYPI KAQ
ASKHA runakunan llank’anankuta wasinkuta sueldonkutapas chinkachinankuta mana manchakusparaq tukuy rikusqankuta rantiyta munanku. ¡Mana yuyayniyoq kaymá chayqa!
Chhayna runakunaqa ratollan sonqonkuta suwachikunku propagandakunaq imaymana munachisqanwan, chaykunapin ninku hatun wasiyoq, carroyoq kanankupaq, otaq valorniyoq p’achata rantinankupaqpas.
Mana qolqenku kaqtinpas “manupipas apakullay ” ninkun.
Askha runakunan qhapaq hina qhawarisqa kayta munanku, chaymi rantishallanku hukman hukmanña manu kanku chaypas.
Qhepamanmi ichaqa reparakunqaku.
Huk libron nin: “Allin qhawarisqa kanapaq valorniyoq artefactokunata manupi rantiyqa, kusisqa sientekunapaq crack (chayqa cocaína hinan) drogata fumay hinan.
Drogapas imaymanata rantiypas ratollan tarikun, kusisqatan sientechin, ichaqa manan unaypaqchu.
Tiempowanqa llakiq ñit’isqanmi tarikunku wakchayapunkutaq kanpas ”, nispa (La epidemia del narcisismo, inglés simipi).
Biblian willan imaymanayoq kasqanmanta hatunchakuqqa mana yuyayniyoq kasqanta. ¿Imarayku?
Qhapaqyayta maskhaq runaqa manan reparanchu imachus kawsaypi aswan allin kasqanta, chaykunataqa manan qolqewan rantiyta atikunmanchu.
¿Imakunatan mana rantiyta atinmanchu?
Estados Unidosmanta Beatriz * sutiyoq sipasmi nin: “Taytayqa nishutapunin llank’ananman qolqe maskhaymanpas qokun.
Wasiypiqa manan imapas faltawankuchu ichaqa taytayqa manan hayk’aqpas wasiypiqa kanchu, llank’ananraykun maymanpas viajashallan.
Yachanin llank’anan kasqanta ichaqa ñoqaykuwan kuska kananpaqpas tiempotaqa t’aqananmi ”, nispa.
Kaykunata tapukuy: ¿Imakunamantan Beatrizpa taytan qhepakunaman yaqapas pesapakunman?
¿Imaynan ususin sientekushan nishuta qhapaq kayta taytan maskhasqanrayku?
¿Imatan familian qolqemantapas astawan necesitan?
Bibliaq yachachikuyninkuna:
“Qolqe sonqo - kaymi tukuy mana allinkunaq saphinqa, chaymi wakinkunapas chayta munapakuspanku [...] imaymana llakikunapi rikukurqanku ”
“Aswan allinqa munakuypa kasqanpi yuyu mikhuymi, cheqnikuypa kasqanpi wira waka aycha mikhuymantaqa ” (Proverbios 15: 17)
¿Imatan yachanchis?
Familiapi kusisqa kawsaytaqa manan qolqewan rantiyta atiwaqchu. Aswanpas chaytaqa tarinki familiaykiwan kuska kaspa munakuyniykita rikuchispa iman.
17 watayoq Sara sutiyoq sipasmi nin: “Mamayqa sapa kutillanmi niwan qhapaq runawan casarakunaypaq, niwallantaqmi profesionniyoq kanaypaq, chhaynapi imapipas tarikuqtiyqa allin llank’anata tarispay allinta kawsanaypaq.
Yaqachus hina mamayqa qolqellamanta llakikun ”, nispa.
Kaykunata tapukuy: ¿Qhepaman imakuna pasanasuykimantachu llakikushanki?
¿Cheqaqtachu chaykuna llakikunapaq hina, icha mana kaqmantachu llakikushanki?
¿Imapin Saraq maman cambianan qolqemanta yuyaykusqanpi?
Bibliaq yachachikuyninkuna:
“Ama qhapaq kaykunata kay pachapi huñukuychischu, kaypiqa thutapas thutanmi qhoqayaypas ismuchinmi, suwakunapas wasita haykuspan suwakun ”
“Qankunaqa manan yachankichischu imachus paqarin sucedenasuykichista ”
¿Imatan yachanchis?
Qolqewanqa manan hamuq tiempopi allin kawsayta tarisunmanchu, ¿imarayku?
Hinaspapas qolqeqa manan onqoymanta wañuymantapas salvawasunmanchu (Eclesiastés 7: 12).
24 watayoq Tania sutiyoq sipasmi nin: “Tayta - mamaykun yachachiwarqanku kapuqnillaykuwan kawsayta.
Necesitasqallaykuwanña kawsarqayku chaypas, ñañaypiwanmi kusisqa wiñarqayku ”, nispa.
Kaykunata tapukuy: ¿Imaraykun kapuqnillaykiwan kawsay mayninpi sasa kanman?
¿Imatan familiayki reparan qolqeta imayna qhawarisqaykita rikuspanku?
Bibliamanta yachachikuykuna:
“Mikhunanchispaqpas p’achakunanchispaqpas kashaqtinqa, chaykunawanmi sonqopas - sonqo kashananchis ”
“Kusisamiyoqmi huch’uyyaykukuspa Diosta maskhaqkunaqa ”
¿Imatan yachanchis? Qolqepas imaymanayoq kaypas manan aswan importantechu.
Biblian nin: “Runaq kawsayninqa manan askha kaqniyoq kaspallachu allin kanqa ”, nispa.
Cheqaq kusikuyta tarinapaqqa kay tapuykunaq kutichiynintan yachananchis:
¿Imaraykun kawsanchis?
¿Imaynan hamuq tiempoman kawsay kanqa?
¿Imatan ruwanay Diosta reqsinaypaq?
Kay revistata qelqamuq Jehová Diospa testigonkunan ancha kusikuywan yanapasunkiku chay tapuykunaq kutichiyninta tarinaykipaq.
Wakin sutikunan cambiakun.
“Qolqe sonqo runakunaqa manan kusisqachu kawsanku, ratollan sinchi llaki onqoypi tarikunku.
Qolqeyoq kayta munaypas runakunatan sonqonkupi llakichin, hinaspapas kunkanku, wasanku, umankun nanan.
Chaymantapas chay runakunaqa nishu ukyayman drogakuyman iman qokunku.
“1960 watakunapi 1970 wata qallariykunapi iman estudiantekunata tapurqanku imarayku universidadman risqankuta, hinan askha kutichirqanku ‘ allin educacionniyoq ’ otaq ‘ imatapas allinta yachanankupaq ’ risqankuta.
Pisillan kutichirqanku ‘ askha qolqe gananankupaq ’ risqankuta.
Ichaqa 1990 watakunapin askha estudiantekuna kutichirqanku ‘ askha qolqe gananankupaq ’ universidadman risqankuta [...].
Estudiantekunaqa manañan kaqllatachu yuyaykurqanku, chay tiempokunallapitaqmi paykunaqa sinchi llaki onqoywan hap’ichikurqanku, kikinkuta wañuchikurqanku yuyayninkupipas manan allinchu karqanku.
Chaykunaqa nishutapunin yapakurqan ” (El precio del privilegio, de la psicóloga Madeline Levine).
Madeline Levine psicóloga nisqanman hinaqa, familiankupi llaqtankupi religionninkupi mana ima allintapas tarispankun runakunaqa imaymanata rantispa thak sientekuyta munanku.
Huk libro qelqasqanpin nin: “Rantispaqa imachus munasqanchistan ruwanchis, negociokunatan ruwanchis.
Qolqeta gastaspaqa atiyniyoqmi sientekunchis, ichaqa chay atiyniyoq sientekuyqa yanqan.
Aswan atiyniyoqqa kanku chay hatun empresakunan propagandankunata ruwaqkunapas.
Chay propaganda ruwaqkunaqa pagasqa kasqankuraykun runakunata creechinku imatapas rantiyqa thak kayta allin kawsayta apamusqanta ”, nispa (El precio del privilegio).
¿KIKILLANMANTACHU PAQARIMURQAN?
AMÉRICA del sur nisqapi tiyaq ch’illikuq (t’isku - t’isku) ninrinqa (Copiphora gorgonensis) nishu huch’uypunin, chaywanpas runaq ninrin hinan allinta uyarin.
Chay animalchaqa karumantaraqmi reparan imaymana clase sonidokunata.
Reparanmi huk ch’illikuq waqasqanta, mikhuqnin murcielagoq waqasqantapas.
CH’ILLIKUQ NINRIN
Kaypi yuyaykuy: Ch’illikuq ninrinkunaqa ñawpaq chakinkunapin tarikun.
Runaq ninrin hinan ch’illikupas uyarispa reparan ima sonido kasqanta.
Ninrin ukhupin cientificokuna tarirqanku hunt’a unuyoq huch’uy bolsata hina.
Chaytan suticharqanku “hayaqenman rikch’akuq uyariq bolsa ” nispa, chayqa nishu huch’uyllan, chaywanpas wakin animalkunaq ninrin ukhunpi kaq cóclea nisqa hinan allinta uyarin.
Chayraykun ch’illikuq ninrinqa admirakunapaq hina.
Bristol universidadmanta (Reino Unido) Daniel Robert profesormi nirqan: “Chay animalchamanta yachayqa ingenierokunatan yanapanqa allinta uyariq aswan huch’uy aparatokunata ruwanankupaq ”, nispa.
Estudioso runakunapas yuyaykunku chaymanta yachasqankuqa yanapanqan runaq mana uyariy atisqan allinta uyariq maquinakunata ruwanankupaq, chaytaqa hospitalkunapin utilizanku.
¿Iman ninkin chaymanta?
¿Kikillanmantachu ch’illikuq ninrin allin uyariq karqan icha kamasqachu karqan?
¿IMA NINMI BIBLIA?
“Llakisqallapunin purini, unphullapunin khuyayllapunin purini ” (Salmo 38: 6)
Llapanchismi mayninpiqa llakisqa tarikunchis, llaki onqoywan kaqkunan ichaqa sapa kutillan llakiq ñit’isqan kashanku, chaymi pisikallpa tarikunku manataqmi ruwanankutapas allintachu ruwanku.
Yachayniyoqkunaqa manan kaqllatachu yuyaykunku hayk’aqchus huk runa llaki onqoywan kashan hayk’aqtaqchus imamantapas llakisqa kashan chaytaqa.
Ichaqa wakinqa nishutan mana allinkunallapi yuyaykunku, chaymi mana valeqpaq qhawarikunku imamantapas nishuta huchachakunku ima.
Biblian riman askha runakuna llakipi tarikusqankumanta.
Anaqa ‘ llakisqan sonqonpi ’ tarikurqan (1 Samuel 1: 10).
Profeta Eliaspas huk kutinmi sinchi llakisqa kaspa Diosta nirqan: “Kawsayniyta qechupuway ”, nispa (1 Reyes 19: 4).
Ñawpa tiempopi cristianokunaqa ‘ manchalikunata [llakisqa kaqkunatan, NM] yanapananku ’ karqan.
Bibliamanta willaq qelqaq nisqanman hinaqa ‘ llakisqakunaqa ’ kankumanmi “imaynapipas tarikusqankumanta pisikallpayaqkuna ”.
Diosta serviq runakunapas mayninpiqa sinchi llakisqan karqanku.
“Yachanchismi Diospa tukuy imaymana kamasqankunaqa kunankama waqasqankuta muchusqankutapas ” (Romanos 8: 22)
Adán Evaq huchallikusqankuraykun runakunaqa onqonchis.
Salmo 51: 5 texton nin: “Cheqaqtapunin huchallantinña nacerqani, huchallantintañan mamay wachakuwarqan ”, nispa.
Romanos 5: 12 textopas ninmi: “Imaynan huk runallawan [Adán] huchaqa kay pachapi qallarirqan, huchawantaq wañuypas rikhurirqan, chay hinallataqmi, wañuyqa llapa runaman chayarqan llapallan huchallikusqankurayku ”, nispa.
Adanpa miraynin kasqanchisraykun runakunaqa imaymanawan onqonchis.
Chayraykun Diosqa willarqan “tukuy imaymana kamasqankunaqa kunankama waqasqankuta ”.
Ichaqa willawallanchistaqmi qhepa tiempoman sumaq kawsay kananmanta, chaypiqa manañan llaki onqoypas huk onqoykunapas kanqañachu, chhayna suyakuymantaqa manan ima doctorpas niwasunmanchu.
“Señor Diosqa llakisqa sonqoyoqkunaq qayllanpin kashan, payqa llakiq ñit’isqan sonqoyoqkunatan qespichin ” (Salmo 34: 18)
Imapas qonqay sucedewasqanchisraykun ima llakipipas tarikusunman (Eclesiastés 9: 11, 12).
Chhaynapi tarikuspa mana allin yuyaykuykunawan mana atipachikunapaqqa kaykunatan ruwananchis.
Onqosqakunaqa doctortan necesitanku.
Chayrayku llaki onqoywan kashanki chayqa manan huchachu doctorman riyqa.
Diosmanta mañakuypas allinmi.
Salmo 55: 22 texton nin: “Señor Diosman llakipakuyniykikunata saqey, paymi qaqata sayachisunki, manan hayk’aqpas chanin runataqa urmachisqa kananta munanqachu ”, nispa.
Diosmanta mañakuyqa manan thak kanallapaqchu, Biblian nin: “Señor Diosqa llakisqa sonqoyoqkunaq qayllanpin kashan ”, nispa.
Chayraykun mañakuspaqa Dioswanpuni rimanchis (Salmo 34: 18).
Huk amigoykiman tukuyta willakuypas yanapasunkimanmi (Proverbios 17: 17).
Daniela sutiyoq cristianan willakun: “Huk allin iñiyniyoq iñiqmasin sumaq sonqowan tapuwarqan, hinan ñoqaqa willakurqani llaki onqoyniyoq kasqayta.
Askha watakunan chhayna onqoyniyoq kasqaymantaqa mana willakurqanichu, chay qhepamanmi ichaqa reparakurqani yanapayta ñawpaqmantaraq maskhanay kasqanta.
Willakusqayqa anchatapunin yanapawarqan ”, nispa.
Kaykunamanta yachachin
© 2013 Watch Tower Bible and Tract Society of Pennsylvania.
4 - 7 PAGINAKUNAPI
3 Pachantinmanta willakuykuna
8 Imayna kashasqanchismanta
Menopausiapi sasachakuykuna
10 ¿Confianapaqchu noticiakuna?
14 ¿Ima ninmi Biblia?
16 Allin yuyaychaykuna
¿Fiestapi hinallapunichu kashanki?
Kaypi yachay wayna - sipaskunaq tapukusqankuta Bibliaq kutichisqanta.
• “¿Nishutachu rikch’ayniymanta llakikushani? ”
• “¿Imatan ruwayman osqosqa kaspay? ”
• “¿Imaraykun cuerpoyta kuchukuni? ”
“Ruwaykunata qhepapaq saqeymanta huk wayna - sipaskunaq yuyaykusqanku ” nisqa videotapas qhawallaytaq.
(Ñit’iykuy ESEÑANZAS BÍBLICAS > JÓVENES nisqapi, español simipi)
Dibujokunayoq willakuyta leenapaq.
Kaykunata ruwayqa wawaykichiskunatan yanapanqa Bibliaq rimasqan wakin runakunata reqsinankupaq, allin kaqkunata yachanankupaqpas.
(Ñit’iykuy ENSEÑANZAS BÍBLICAS > NIÑOS nisqapi, español simipi)
QALLARIYPI KAQ
Cristinan tarikurqan hunt’a qolqeyoq yana bolsata, ¡chay qolqetaqa 20 wata llank’asparaqchá gananman karqan!
Chaymi mana creeyta atirqanchu.
¿Imatan pay ruwanan?
¿Imatan qan ruwawaq?
Imayna kutichisqaykin rikuchinqa honrado kayta imayna qhawarisqaykita, honradochus kanki icha manachus chaytapas.
¿Imakunatan nikun “allin ruwaykuna ” nispa?
Chay ruwaykunaqa allinta ch’uyata kawsananchispaqmi yanapawanchis, chaykunatan runaqa necesitan.
Wakinkunan kaykuna: pampachay, honrado kay, munakuy, kawsayta respetay, hukkunapas.
Chaykunaqa runakunatan yanapan imayna kanankupaq, hukkunawan imaynata kawsanankupaq, wawankuta allinta uywanankupaqpas.
Rikusqanchis hina chaykunaqa ancha importanten ichaqa chinkapushanmi.
2008 watapin Estados Unidospi askha wayna - sipaskunata tapurqanku imakunachus allin ruwaykuna kasqanmanta.
Huk qelqapin David Brooks nirqan: “Manan reparankuchu imakunachus allin ruwaykuna kasqanta, chayqa ancha llakikunapaqmi ”, nispa.
Violaciontawan runa wañuchiyllatawanmi huchapaq qhawarirqanku, ichaqa “manan yacharqankuchu carrota machasqa manejay, examenkunapi plageakuy, parejanta engañay huk ruwaykunapas allinchus icha mana allinchus kasqanta ”.
Huk sipaspas nirqanmi: “Manan nishutachu importawan imachus allin imataqchus mana allin kasqanqa ”, nispa.
Askhan khaynata yuyaykunku: “Sichus allinpaq qhawarinki chayqa ruwallay.
Sonqoykiq nisqasuykita ruway ”, nispa.
¿Allinchu kanman chhaynata yuyaykuy?
Sonqoyoq kasqanchisraykun munakuq khuyapayakuq kanchis, ichaqa chay sonqoqa “q’otukuqmi, millay ruwaqtaq kanpas ” (Jeremías 17: 9).
Chayraykun runakunaqa mana allintachu kawsanku, Bibliapas nirqanñan: “Tukukuy qaylla p’unchaykunataqa [...] runakunan kanqa paykuna kikinkuta munakuqkuna, qolqe sonqokuna, alabakuqkuna, hatunchakuqkuna, [...] millay yana alma runakuna, tukuy allinkaqta cheqnikuqkuna.
[...] Dios munakunankutaqa aycha kusichiyllapin puriyta munanqaku ”, nispa.
Chhaynaqa sonqonchis ima munasqantapas manaraq ruwashaspaqa allintan yuyaykunanchis, manan usqhayllachu ruwananchis.
Biblian sut’ita niwanchis: “Yuyaykusqallanman hap’ipakuqqa mana yuyayniyoqmi, yachaywan ruwaqmi ichaqa allillanpuni kanqa ”, nispa (Proverbios 28: 26).
Sonqonchis allin kaqta ruwachiwananchispaqqa yachananchismi imakunachus allin ruwaykuna kasqanta.
¿Maypin yachasunman allin ruwaykunamanta?
Askha runakunan Bibliapi maskhanku sut’ita imatapas yachachisqanrayku.
Bibliapi tarikuq allin ruwaykunaqa runakunapaq hinan ruwasqa kashan.
Wakinkunan kaykuna: munakuy, sumaq sonqo kay, qoykukuq kay, honrado kaypas.
Huk libron nin: “Sichus munakuq kanki chayqa, kusisqan kawsanki ”, nispa.
Runaqa munasqa kaytan necesitan, mana chayqa manan kusisqachu kawsanman.
¿Ima ninmi Biblia?
Ninmi: “Munakuq sonqo kaychis, munakuymi tukuy imatapas sumaqta hukllaman tukuchin ”, nispa.
Chay librota qelqaqmi nillantaq: “Manataq munakuyniy kanmanchu chayqa, manan imapaschu kayman ”, nispa.
Ichaqa manan huk qhari huk warmiwan imayna munanakusqankumantachu rimashan nitaq sonqopi imayna sientekusqamantachu; aswanpas chay munakuyqa Bibliaq nisqanman hinan, chay munakuymi tanqawanchis mana reqsisqa runata yanapanapaq.
1 Corintios 13: 4 - 7 texton nin: “Pipas munakuqqa [...] manan envidiakunchu, manan k’ankaykachanchu, manan hatunchakunchu, manan mana ruwanakunatachu ruwan, manan payllapaq kanantachu munan, manan phiñakunpachachu, manan sientepakunchu, manan mana chanin kaqmantachu kusikun, aswanpas cheqaqkaqmantan kusikun.
Munakuqqa tukuy imatan muchun, [...] tukuy imapin pacienciakun ”, nispa.
Chay munakuy familiapi mana kaqtinqa llapankun ñak’arinku, astawanqa wawakuna.
Monican willakurqan erqe kashaqtin maqasqankuta k’amisqankuta abusasqankutapas.
Paymi nin: “Manan munakuyniypas suyakuyniypas karqanchu ”, nispa. 15 watanpi kashaspan abuelonkunawan tiyaq ripurqan, paykunaqa Jehová Diospa testigonmi kanku.
Monican nillantaq: “Ñoqaqa manchalin karqani ichaqa abueloykunawan iskay wata tiyasqaypi yacharqani munakuq kayta, hukkunawan rimayta, hukkuna yanapaytapas.
Paykunan yanapawarqanku allin sipas kanaypaq ”, nispa.
Kunanqa qosanwan kinsa wawankunawan iman runakunata Bibliawan yanapashanku, chayta ruwaspan rikuchin runakuna munakusqanta.
Qolqetapas kusirikuykunatapas aswan importantepaq qhawariyqa munakuytan chinkachin.
Runakunaqa manan askha qolqeyoq kaspachu aswan kusisqa kawsanku, chaytan investigaq runakuna repararqanku.
Aswanpas qolqe sonqo runakunaqa llakipin tarikunkuman. Chaytan Bibliaqa yachachin.
Eclesiastés 5: 10 texton nin: “Qolqeman sonqollikuqqa, astawanpunin munan, imaymanayoq kayta munaqpas, astawanraqmi tariyta munan.
Chaypas yanqallataqmi ”, nispa.
Chaymantapas nillantaq: “Ama qolqe sonqo kaychischu ”, nispa.
California Universidadmanta (Estados Unidos) huk qelqan nirqan: “Ancha munaychá kanman tiendaman rispa kusikuyta wiñaypaq rantikuyqa.
Chay ruwayqa atikullanmanmi hukpaqwan chayta rantiwaq chayqa ”, nispa. Chhaynaqa aswan kusisqan kanki qospa chaskisqaykimantaqa.
¿Ima ninmi Biblia?
Ninmi: “Aswan kusisamiyoqqa qoqmi chaskiqmantaqa ”, nispa.
Mana niwashallaqtinchis hukkunata yanapaymi aswan allinqa.
Karen sutiyoq warmin rikurqan huk malograsqa carrota.
Chaypin huk señora iskay ususinkunawan taxita suyakusharqanku aeropuertoman rinankupaq, ichaqa taxiqa manan rikhurimurqanchu, chaymi Karenqa nirqan carronpi apananpaq yaqa huk horapi hinaña aeropuertoman chayanapaq karqan chaypas.
Huknin ususinqa manan viajananchu karqan hinan chayllapi qhepakurqan.
Apasqanmanta kutimpushaspan Karenqa rikurqan chayllapi kashasqanta.
Hinan chay warmiqa nirqan: “Qosaymi hamushanña ”, nispa.
Karentaq nirqan: “Allinmi chayqa, kusikunin allillan kashasqaykimanta.
Ñoqaqa religionniypi huñunakusqayku wasimanmi rishani... t’ikakuna allichaypi yanapakunaypaq ”, nispa.
Warmitaq tapurqan: “¿Jehová Diospa testigonchu kanki? ”, nispa
Karentaq kutichirqan “arí ” nispa.
Chay qhepamantaq rimayta qallarirqanku.
Askha p’unchaykuna qhepamanmi Karenqa huk cartata chaskirqan, chaypin nirqan: “Mamaywanqa manan qonqaykuchu yanapawasqaykikuta.
Chayraykun avionwan mana saqechikurqaykuchu.
Ñañaymi niwarqanku Jehová Diospa testigon kasqaykita, chayraykuchá yanapawarqankiku.
Mamaypas ñoqapas Testigon kayku, ñoqan ichaqa mana allinchu iñiyniypi kashani.
¡Ichaqa kallpachakusaqmi! ”, nispa.
Karenqa anchatan kusikurqan iñiqmasinkunata yanapasqanmanta.
Nirqanmi: “Chay cartata leespan waqarqaniraq ”, nispa.
Charles D.
Warner qelqaq runan nirqan: “Hukkunata sonqomanta yanapaspaqa kikinchistan yanapakunchis ”, nispa.
Diosqa manan ñoqallanchispaq tukuyta munananchispaqchu kamawarqanchis aswanpas payman rikch’akuqtan, chaymi runakunata yanapanchis (Génesis 1: 27).
Chhayna kayqa ancha allinpunin.
Mana chay kaqtinqa runakunaqa manchasqa, mana hukkunapi confiaspa, t’aqanasqan kawsanku.
¿Ima ninmi Biblia?
Ninmi: “Señor Diosníy, ¿pitaq wasiykipi tiyanqa?
¿Pitaq ch’uya orqoykipi tiyanqa?
Mana huchachanata kawsaqmi, [...] tukuy sonqopuni cheqaqkaqta rimaqmi ”, nispa (Salmo 15: 1, 2).
Honrado kaytapas manan maynillanpichu rikuchinanchis aswanpas tukuy ruwasqanchispin.
Hunt’a qolqeyoq bolsata tarikuq Cristinamanta yuyarisun.
Payqa manan qolqetachu munapayarqan aswanpas Dios kusichiytan munarqan.
Chayraykun dueño qolqenta maskhamuqtin kutichipurqan, chay runaqa anchatan admirakurqan honrado kasqanmanta.
Jefenpas confianapaq aswan allin llank’anamanmi churarqan.
May cheqaqpunin 1 Pedro 3: 10 textopi simikunaqa, ninmi: “Pipas kawsayta munakun, sumaq p’unchaykunatataq rikuytapas munan chayqa, [...] ama siminpas llullakuchunchu ”, nispa.
Allin ruwaykunamanta Bibliaq yachachisqanqa Kamaqninchis anchata munakuwasqanchistan rikuchin, chaykunan yanapawanchis ‘ allinkunaq ñanninpi purinapaq ’ (Proverbios 2: 20; Isaías 48: 17, 18).
Diosta kasukuspaqa rikuchinchismi payta munakusqanchista, bendicionninkuna chaskiy munasqanchistapas.
Biblian prometewanchis: “[Diospa] simintapas kasukuy, paytaqmi hatunchasunki hallp’ata chaskinaykipaq, ñawiykiwanmi rikunki millaykunaq wañurasqanta ”, nispa (Salmo 37: 34).
Bibliaq nisqanta kasukuqkunaqa kay pachapin thakpi kawsanqaku, chayqa ancha sumaq suyakuymi.
Chaymi allin ruwaykunamanta Bibliaq nisqanta kasukunanchis.
Huk qelqan nin: “Pachantinpi runakuna allinta kawsanankupaqqa huk allin yachachikuyman hinan kawsananku.
Yaqapaschá aswan allinqa kanman Jesuspa yachachisqanman hina ”, nispa (Counseling and Values).
¿Imatan Jesús yachachirqan?
Kaytan yachachirqan: “Imaynatachus runakunaq ruwanasuykichista munankichis, chhaynallatataq qankunapas paykunata ruwaychis ”, nispa.
“Runamasiykitan qan kikiykita hina munakunki ”
“Ama pimanpas mana allinmantaqa mana allinllawantaq kutichiychischu ”
“Pipas hukpa contranpi imatapas riman chayqa, pampachaykunakuychis ”
“Qolqe sonqo - kaymi tukuy mana allinkunaq saphinqa ”
“Mana ima raykullan llakiq ñit’isqan tarikuq kani.
Waqaytan qallariq kani, nirqanitaq: ‘ Locayashanichu kanpas ’, nispa ” (50 watayoq Roxana *)
“Rikch’ariqtiyqa ñoqamantaqa manan imapas sitionpichu kaq.
Imatapas manan tariqchu kani.
Ñawpaqpi usqhaylla ruwasqaykunataqa kunanqa sasapaqmi qhawarini... imarayku chhayna kasqantaqa manan yachanichu ” (55 watayoq Ana)
CHAY warmikunaqa manan onqosqankuraykuchu chhaynata sientekunku, aswanpas kawsayninkupi cambiasqankuraykun, chay qhepamanqa manañan wawayoq kayta atinqakuñachu.
Warmikunaqa kaytan tapukunanku: “¿Chhaynapi tarikunaypaqñachu kashani?
¿Menopausiaypiñachu kashani? ”, nispa.
Chhayna kaqtinqa qanpas familiaykipas astawanmi chaymanta yachanaykichis.
Chaymi yanapasunki menopausiapi sasachakuykunata atipanaykipaq.
12 killaña warmiq yawarnin mana hamuqtinmi doctorkunaqa ninku “menopausia ” nispa.
Askha warmikunan 40 otaq 50 watanpi kashaspanku menopausiamanña haykushanku, wakintaqmi 60 watankupiña.
Chayman haykuspaqa yawarninkun pisi pisimanta manaña hamunñachu.
Cuerponku cambiasqanraykun yawarninku mana hamunanpi hamunman otaq nishuta hamunman.
Wakin warmikunallapin yawarninku manaña hampunñachu.
Menopausiamanta rimaq libron nin: “Menopausiaqa manan kaqllachu llapa warmikunapaq.
Chhaynapi tarikuqkunataqa hump’in hoqarin, [...] mayninpitaq chiri - hump’iwan ima ”, nispa.
Chayraykun mana puñuytapas atinkuchu sayk’usqataqmi sientekunkupas.
¿Hayk’a tiempon chhaynata sientekunkuman?
Huk libroq nisqan hina “wakin warmikunaqa huk otaq iskay watan [...].
Hukkunataq aswan más tiempo, maynillanpin wakin warmikunata tukuy tiempo hap’in ”, nispa * (Menopausiamanta rimaq libro, inglés simipi).
Cuerponku cambiasqanraykun menopausiapi tarikuq warmikunataqa llaki onqoy hap’inman otaq ratolla caracterninku cambianman, chayraykun imamantapas ratolla waqanku.
Chaymantapas sasatan imatapas yuyarinkuman, yaqapaschá mana tukuy yuyayninkuwanchu imatapas ruwanqaku.
Otaq yaqapaschá wakillan chaykunamanta hap’inqa.
Huk libroq nisqan hina “manan tukuy chaykunachu hukllapi hap’inqa ”, nispa.
Aswan allin sientekunaykipaqqa imayna kawsasqaykipin cambianayki. Mana fumayqa pisiyachinmi hump’i hoqariyta.
Askha warmikunan pisillata otaq mana malliykunkupaschu alcoholta, cafeinata, hayakunata, azucartapas, chaykunaqa hump’itan hoqarichikun.
Chaymantapas allintan alimentakunayki, chayqa ancha importanten.
Ejercicio ruwaypas ancha allinmi.
Cuerponchista tullunchistan yanapan allin kananpaq, hinaspapas yanapawallanchistaqmi allinta puñunapaq, caracterninchis allin kananpaqpas.
Ñawpaqpi rimasqanchis Roxanan nin: “Manan ch’inllaqa kanachu.
Familiaykiman willakunki chayqa paykunan yachanqaku imaynapi tarikusqaykita, thaktaqmi sientekunqakupas ”, nispa.
Chaymantapas pacienciayoqmi kanqaku, entiendesunkikun imayna sientekusqaykitapas.
Biblian nin: “Pipas kuyakuyniyoqqa [munakuyniyoqqa] pacienciakuqmi, imapas qokuykuqmi ”, nispa.
Diosman mañakuypas anchatan yanaparqan askha warmikunata, hinallataq mana wawayoq kayta atisqankumanta llakikuqkunatapas.
Biblian nin: “Diosmi tukuy llakikuyniykupi sonqochawanku ”, nispa.
Menopausia huk tiempolla kasqanta yachaymi yanapasunki allillan kanaykipaq.
Saludniykita allinta cuidanki chayqa menopausia pasaruqtinqa kallpayoqmi sientekunki, askha watakunataq allinta kawsanki.
Sutikunan cambiakurqan.
Wakin hampikunapas onqoykunapas hump’itan hoqarichikun.
Chaymi reparanayki menopausiayoq kasqaykiraykuchus icha manachus hump’i hoqarisqasuykita.
Wakin doctorkunaqa hormona nisqakunata, vitaminakunata, mana llaki onqoywan kanapaq pastillakunatan recetanku menopausiapi allillan kanankupaq.
qelqaqa mana mayqen ruwanaykitapas nitaq mayqen hampitapas rantinaykipaqchu nishasunki.
“Pichus llakisqa kajpajqa sapa p’unchay llakiyllapuni; pichus kusisqa kajpajri, sapa p’unchay fiesta jinallapuni ” (Proverbios 15: 15, Diosmanta Qhelqasqa)
¿IMA ninanmi chay nisqan?
Chayqa imayna yuyaykusqanchismanta imayna sientekusqanchismantan rimashan.
Llakisqa kaqqa mana allinkunallapin yuyaykun, chaymi llapa p’unchayninkunaqa “llakiyllapuni ”.
Kusisqa kaqmi ichaqa kallpachakun allin kaqkunallapi yuyaykunanpaq. Chaymi yanapan kusisqalla kananpaq, chayraykun kawsayninqa ‘ sapa p’unchaypas fiestapi ’ kashanman hina.
Llapanchispas sasachakuyniyoqmi kanchis, chaymi mana lliwpichu kusisqa kasun.
Ichaqa atisunmanmi kusisqa kayta sasachakuykunapiña tarikusunman chaypas.
Biblian kaykunata yachachin:
Ama paqarin p’unchaykunapaq sasachakuykunawanqa ñit’ichikuychu.
Jesucriston nirqan: “Ama llakipakuychischu paqarinmantaqa [...].
Sapa p’unchay llakikuyqa chay p’unchayllapaq kachun ”, nispa.
Allinkuna pasasqasuykimanta huk listata ruway, huk p’unchay llakisqa kashaspaykitaq chaypi yuyaymanay.
Pantasqaykikunataqa ama yuyashallaychu, aswanpas chaykunamanta yachaspa ruwanaykikunata ruwashallay.
Pipas huk carrota manejaspaqa manan espejonta qhawarayaspachu kashan, aswanpas maynillanpin qhawarin.
Hinaspapas Diosqa cheqaqtapunin pampachawanchis (Salmo 130: 4).
Sichus sasachakuyniykikuna ñit’ishasunki chayqa willakuy kallpachanasuykikupaq.
Llakikuykunaqa sonqonchistan unphuyachinman, “sumaq simin ichaqa kusichin ”, chaytan Proverbios 12: 25 texto nin.
‘ Sumaq simiwan ’ rimapayawaqninchiskunaqa kankumanmi huk familianchis huk amigonchis otaq pipas allin kaqkunallapi yuyaykuq ‘ tukuy tiempo munakuq ’ ima (Proverbios 17: 17).
Bibliaqa askha runakunatan yanaparqan kusisqa kanankupaq sasachakuykunapiña tarikurqanku chaypas.
Maytan munayku qantapas yanapanasuykita.
ASKHA runakunan noticiakunapi mana confiankuchu. 2012 watapi Estados Unidos nacionpin, runakunata tapurqanku periodicopi, radiopi, televisionpi lloqsimuq noticiakunapi confiankuchus icha manachus chayta.
Chunka runakunamantan soqta kutichirqanku “pisillatan confiani ” otaq“ manan confianichu ”, nispa.
¿Allinchu chhaynata yuyaykusqanku?
Askha periodistakuna llank’asqanku empresakunapas nirqankun noticiakuna willasqankuqa confianapaq kasqanta.
Ichaqa mayninpiqa manan k’apakchu kanman willasqanku.
Yachasunchis wakinmanta:
NOTICIAKUNATA MUNAYCHAKUQKUNA Hatun empresakunan munaychakunku aswan importante noticierokunata, chaymi chay noticia willaqkunaqa chay empresakunaq munasqanman hina decidinku ima noticiakuna willayta, imayna willayta, askha runakuna rikunanpaq imakuna ruwaytapas.
Chay empresakunaqa qhapaqyaytan astawanqa munanku, chayraykun ima decidisqankupas qolqerayku kanman.
Chaymi sichus mayqen noticiapas mana qolqeta ganachinanpaq hina kashan chayqa manapaschá willasqachu kanqa.
Gobiernokunaqa munankun ima ruwasqankutapas runakuna allinpaq qhawarinankuta.
Chaymi gobiernokunaqa periodistakunawan rimanakunku ima noticiatapas willanankupaq.
PROPAGANDAKUNA Askha nacionkunapin noticiata willaqkunaqa qolqeta necesitanku llank’anankupaq, chaytaqa gananku propagandakunamantan.
Estados Unidospi vendekuq revistakunaqa kuskan más qolqetan gananku propaganda ruwasqankumanta, periodicokunaqa aswan mastaraqmi, radiowan televisionwantaq propagandakunallamanta gananku.
Propaganda churaqkunaqa manañan noticierokunata contratankuñachu sichus ima vendesqankutapas mana allinta qhawarichin chayqa, aswanpas huk noticierokunapin propagandankuta churanku.
Chayta yachaspan periodistakunaqa propaganda churaqkunaq ima vendesqankutapas mana allinta qhawarichiq noticiakunataqa manaña willankuñachu.
MANA HONRADO KASQANKU Wakin periodistakunaqa mana kaqtan imatapas willanku.
Qayna watakunan Japonmanta huk periodista huk noticiata willayta munarqan Okinawa llaqtapi lamar - qochaman haykuq runakuna coral nisqakunata wañuchishasqankumanta.
Ichaqa mana imatapas tarispan pay kikin hukta kuchurqorqan fototapas horqorqan.
Runakunata engañanapaqqa atikunmi fotokunata huknirayman tukuchikuyta.
Chaytaqa allintan ruwanku, chaymi ima cambio ruwasqankutapas mana reparasunmanchu.
IMAYNA WILLASQANKU Ima noticiapas sut’iña kashan chaypas, imayna willakunanmantaqa periodistamantan kanqa.
¿Imakunatan willanqa? ¿Imakunatan mana willanqachu?
Yaqapaschá huk equipo ganachikurqan iskay golkunawan.
Chayqa sut’in kashan, ichaqa imarayku ganachikusqankumantaqa munasqanman hinan huk periodistaqa willanman.
MANAN LLAPANTACHU WILLANKU Huk noticia uyarinapaq hina kananpaqqa periodistakunaqa wakillantan willamunku, sasa entiendena kaqkunataqa manañan willamunkuchu.
Chayraykun wakintaqa yapa - yapayuspa willanku hukkunatataq pisiyachispa.
Chaymantapas televisionpiqa mayninpin huk minutollapi imatapas willananku, chaymi periodistakunaqa manaña llapantachu willanku.
NOTICIATA WILLAQKUNAQA ASKHAN KANKU Kay qhepa watakunapin astawan yapakurqan televisionpi canalkuna, chayraykun runakunaqa huk - hukta qhawanku.
Chaymi noticiata willaq canalkunaqa imaymanata ruwanku willasqankuta runakuna qhawanankupaq.
Huk libron nirqan: “[Televisionpi] noticierokunaqa qhawanapaq hinan imaymanata churamunku.
Imatapas mana allinta qelqaqtinku, comatapas mana churanapi churaqtinkuqa ima qelqasqankupas pantasqatan entiendekunman.
Otaq yaqapaschá ima sucedesqanmantapas mana sut’itachu willamurqanku.
Chaymantapas sichus huk periodista usqhaylla imatapas ruwanman tiemponpi tukunanpaq chayqa pantanmanmi.
“100.000 ” nispa churananmantaqa yaqapaschá“ 10.000 ” nispa churarunman.
IMAYNA ENTIENDESQANKU Huk noticiata sut’illanta willayqa manan facilchu.
Kunan imatapas sut’ipaq qhawarikusqanqa qhepamanmi manaña chhaynachu kanman.
Ñawpaqpin creerqanku llapa planetakuna Hallp’aq muyuriqninpi muyushasqanta, ichaqa kunanmi yachanchis planetakuna intiq muyuriqninpi muyusqankuta.
Noticiakunapi willasqankutaqa manan llapantaqa creesunmanchu, ichaqa manan llapa willasqankumantachu iskayananchis.
Chaypaqqa allin yuyayniyoqmi kananchis, ñoqanchismantataqmi imatapas decidinanchis.
Kaypi kashan wakin tapuykuna, chaykunan yanapawasun ima leesqanchistapas uyarisqanchistapas ‘ allinta reparananchispaq ’:
¿PIN NOTICIATA WILLAN?
¿Confianapaq hinachu chay runa otaq llank’asqan empresapas?
¿Imayna kasqanmantan runakuna reqsinku?
¿Pin qolqeta churan llank’anankupaq?
¿IMAKUNATAN T’AQWIRQANKU CHAYTA WILLANANKUPAQ?
¿Reparakunchu chay willasqankupi allinta t’aqwimusqanku?
Icha, ¿pisillatachu t’aqwimurqanku?
¿Confianapaq hinachu chay t’aqwimusqanku?
¿Hukkunaq yuyaykusqankuman hinallachu chay willasqanku kashan?
¿IMARAYKUN WILLANKU?
Icha, ¿yachachinankupaqchu?
¿Imatapas vendeyta otaq imatapas yanapayta munaspachu chayta willamunku?
¿IMAYNATAN WILLANKU?
¿Phiñakuspachu, hukkunamanta mana allinta rimaspachu? Chhayna kaqtinqa hukkunata mana allinpi qhepachinallankupaqmi willamushankuman.
¿WILLASQANKU TUPANCHU HUKKUNAQ WILLASQANKUWAN?
Mana chhayna kaqtinqa allin reparaq kay.
¿HAYK’AQMANTAN CHAY WILLASQANKU KASHAN?
20 wata ñawpaqta imapas cheqaqpaq qhawarikusqanqa kunanqa manapasñachá cheqaqpaqñachu qhawarikun.
Chaymantapas imapas sucederuqtin hinalla lloqsimuq noticiakunaqa manan llapantapunichu willanku.
Chhaynaqa, ¿confianapaqchu noticiakuna?
Rey Salomonmi nirqan: “Pisi yuyayniyoqqa tukuy uyarisqantan creen, yuyayniyoqmi ichaqa thaskisqankunata allinta qhawan ”, nispa (Proverbios 14: 15).
qelqata ruwaqkunaqa kallpachakuykun ima willakuytapas numerokunatapas k’apakta churanaykupaq.
Kay qelqaqa manan ima yanapaytapas chaskinchu propaganda churaqkunamanta, empresakunamanta gobiernokunamantapas, aswanpas donación churakusqallanwanmi ruwakun.
Chaymantapas ñoqaykuqa Bibliapin iñiyku Diospa Simin kasqanrayku.
¿IMA NINMI BIBLIA?
“Manan pipas Diostaqa hayk’aqpas rikurqanchu ” (Juan 1: 18)
Wakin runakunaqa yuyaykunkun Dioswan Jesuswan mana kaqllachu kasqanta.
Hukkunan ichaqa yuyaykunku kaq runalla kasqanta, yuyaykusqanku cheqaq kasqanta rikuchinankupaqtaq Bibliamanta wakin textokunata qhawachinku.
Jesusqa manan tukuy atiyniyoq Dioschu.
Manan Dioswan igualchu.
Bibliapin tarinchis kikin Jesús kay nisqanta: “Yayaqa ñoqamanta aswan kurakmi ”, nispa.
Bibliaqa nillantaqmi: “Manan pipas Diostaqa hayk’aqpas rikurqanchu ”, nispa.
Chhaynaqa Jesusqa manan Dioschu, Jesustaqa askha runakunan rikurqanku.
Ñawpaq tiempopi cristianokunapas manan nirqankuchu “Jesusqa Diosmi ” nispa.
Apóstol Juanmi qelqarqan: “Kaykunan ichaqa qelqasqa kashan, Jesusqa Diospa Churin Cristo kasqanta iñinaykichispaq ”, nispa.
“Belén llaqta qaylla campopitaq michiqkuna kasharqan uywankuta tutantin qhawaspanku ” (Lucas 2: 8)
Wakin runakunapaqqa Jesusqa 25 diciembre killapin nacerqan, chaymi Navidadta festejanku.
Hukkunataq enero killa qallariypi festejanku.
Bibliaqa manan willanchu hayk’aqchus Jesús nacesqanta.
Ichaqa willanmi nacesqan p’unchaypi ‘ campopi michiqkuna kashasqankuta uywankuta tutantin qhawasqankutapas ’.
Chay michiqkunaqa manachá uywankutaqa diciembre enero killakunapiqa campopi qhawashankumanchu karqan.
Jesuspa may nacesqanpiqa diciembre enero killakunapin nishuta chirin.
Bibliaqa willanmi chay killakunapi ‘ para chayamusqanrayku ’ runakuna chirimanta khatatatasqankuta (Esdras 10: 9, 13; Jeremías 36: 22).
Chayraykun chay killakunaqa mana allinchu michiqkuna uywakunata ‘ campopi ’ qhawanankupaq.
“Diosmi payta [Jesusta] wañusqanmanta kawsarichimpurqan ” (Hechos 3: 15)
Wakin runakunan ninku: “Manan pipas nitaq Jesuspas kawsarimpuytaqa atinmanchu ”, nispa.
Jesusmi qatikuqninkunata kayta nirqan: “Sinchitapuni ñak’arichiwaspa wañuchiwanqaku.
Ichaqa kinsakaq p’unchaypin kawsarimpusaq ”, nispa. Biblian willan kawsarimpusqan qhepata 500 más runakunaman rikhurisqanta.
Chayta rikuq runakunaqa manan iskayarqankuchu Jesusqa cheqaqtapuni kawsarimpusqanmanta, chaymi wañuytapas mana manchakuspa chaypi iñirqanku.
Jesuspa wañusqanpas kawsarimpusqanpas llapa runakunatan yanapan kay pachapi wiñay kawsayta aypanankupaq, chaytan Biblia yachachin (Salmo 37: 11, 29; Apocalipsis 21: 3, 4).
Tukuy atiyniyoq Jehová Diospas Churin Jesuspas anchata munakuwasqanchisraykun atisunman wiñay kawsayniyoq kayta.
Chaywanqa manan nishanchischu Diosqa casarakuspa wawakunayoq kasqanta.
Jesustaqa “Diospa Churin ” nispan nikun kikin Diospuni payman rikch’akuqta kamasqanrayku.
Investigaq runakunan askha carrokunaq kasqan callekunapi repararqanku kayta: Chunka pasaq runakunamantan kinsa distraesqa karqanku musicata uyarispa, telefonopi rimaspa, hukkunawanpas.
Paykunan astawanqa mana usqhayllachu calleta pasarqanku.
Hinaspapas celularpi mensajeta apachiqkunan astawanqa calleta pasaspa qonqaqku semáforo qhawayta, calletapas mana qhawarikuspallan may atisqankuta pasaqku.
Nigeriamanta Europaman warmikunata apaq runakunan “yuyu ” nisqa brujeriata ruwaspa jurachinku paykunaq nisqanta ruwanankupaq.
Espiritukunata chay warmikuna manchakusqankuraykun chay runakunaqa chaykunawan manchachispa prostituta kanankupaq hap’inku.
Askha tiempoña mana llank’anayoq wakin runakunaqa, manañan contratanankupaq hojankupi churankuñachu universidadpi estudiasqankuta, ima llank’aypi experienciayoq kasqankutapas.
Maderawan otaq carbonwan wayk’ukusqankuraykun wakcha nacionkunapi askha runakuna wañushanku, chaykunaq q’osñinwan onqospan sapa watan tawa millón runakuna wañunku.
Investigaq runakunan ninku maderamanta otaq carbonmanta q’osñiqa cigarroq q’osñin hina sinchi mana allin kasqanta.
Kaykunamanta yachachin
© 2014 Watch Tower Bible and Tract Society of Pennsylvania.
2 - 6 PAGINAKUNAPI
7 Pachantinmanta willakuykuna
8 ¿Ima ninmi Biblia?
10 Familiakunapaq yanapaykuna
Mana allin ruwaykunawan ama samaykachikuychu
12 ¿Imakunatan ruwawaq tiempoykita mana usuchinaykipaq?
16 ¿Kikillanmantachu paqarimurqan?
Wasikunapi kaq arañaq llikan
QALLARIYPI KAQ
Bibliata LEEY 50 simikunapi hinallataq Bibliamanta qelqakunatapas 500 más simikunapi.
KASHALLANTAQMI yaqa 70 nacionkunamanta makiwan rimaykunapas.
Kashanmi pachakninpi simikuna, mayqen simitapas AKLLAKUY.
Bibliamanta sonqoman chayaq grabacionkunata UYARIY.
Dibujokunata qhawaspa Bibliapi willakuykunamanta YACHAY.
Bibliamanta peliculakunata, sasachakuykunata imayna atipaymanta videokunatapas QHAWAY.
Gratislla HORQOY librokunata, revistakunata, grabacionkunatapas.
INTERNETPI QELQAKUNA nisqamanpas haykuy, chaypin 100 más simikunapi imaymana qelqakunata TARINKI.
“Munanin familiay kusisqa kananta.
Ichaqa ñoqapaqpas esposaypaqpas sasan kawsay kashan, astawanqa wawaykuna nacesqankumantapacha.
Allinmi kanman pipas yanapawaqtinkuqa ”
BIBLIAN NIN:
“Yachay kaqtinmi wasiqa perqakun, allin yuyay kaqtinmi qaqata sayan ” (Proverbios 24: 3)
¿IMAKUNATAN JW.ORG NISQAPI TARIWAQ?
revistapi, chay revistakunaqa Internetpipas kashanmi, chaykunapin tarinki:
Chayllaraq casarasqakunapaq yanapayta
¿Imaynatan wawaykikunata wanachiwaq?
¿Imatan ruwawaqchis mana ch’aqwaspalla kawsanaykichispaq?
¿Imatan ruwawaqchis manupi tarikuspa?
(Ñit’iykuy QELQAKUNA > REVISTAKUNA nisqapi)
Familiaykiwan sumaqta kawsay nisqa libropi wakin yanapaykunan kaykuna: ¿Imaynatan preparakunayki casarakunaykipaq? Casarasqakuna, ¿imaynatan kurak tayta - mamaykichista cuidanaykichis?
(Chay librotaqa tarinki www.jw.org / quz nisqapin.
Ñit’iykuy QELQAKUNA > LIBROKUNA FOLLETOKUNA nisqapi)
“Ñoqaqa anchatan wawaykunata munakuni, chaymi munani wiñaspanku allin runa kanankuta ”
BIBLIAN NIN:
“Wawata yachachiy imaynatachus kawsananpaq, machuyapuspapas manapunin chaytaqa qonqanqachu ” (Proverbios 22: 6)
¿IMAKUNATAN JW.ORG NISQAPI TARIWAQ?
“Niños ” nisqa t’aqapiqa Bibliamanta dibujokunayoq willakuykunata, videokunata, Bibliamanta yachachikuykunata iman tarinki, chaykunan wawaykikunata yanapanqa...
.. kasukuq kanankupaq
.. sumaq sonqo kanankupaq
.. hukkunawan allinta kawsanankupaq
.. “gracias ” niyta yachanankupaq
(Ñit’iykuy ENSEÑANZAS BÍBLICAS > NIÑOS nisqapi, español simipi)
Bibliamanta willakuq libroy nisqa libropiqa imaymana dibujokunan kashan, chay librokunaqa wawaykichiswan kuska leenaykichispaqmi.
Ñit’iykuy QELQAKUNA > LIBROKUNA FOLLETOKUNA nisqapi)
“Sasachakuykunapin kashani, tayta - mamaywan, amigoykunawan, sipaskunawan, escuelaypi ima, chaymi yanapayta necesitani.
Manan k’amiwanankutachu munani aswanpas yanapawanankutan munani.
BIBLIAN NIN:
“Wayna sipas, kusikuy, warmallaraq kashaspayki ” (Eclesiastés 11: 9)
¿IMAKUNATAN JW.ORG NISQAPI TARIWAQ?
“Jóvenes ” nisqa t’aqapiqa kashanmi wayna - sipaskunapaq yachachikuykuna videokunapas, chaykunan paykunata yanapanqa...
.. mana sapallanku sientekunankupaq
.. escuelapi sasachakuykunata allichanankupaq
.. wasinkupi kamachikuykunata kasukunankupaq
.. burlakuqtinku otaq abusayta munaqtinku imata ruwanankupaq
(Ñit’iykuy ENSEÑANZAS BÍBLICAS > JÓVENES nisqapi, español simipi)
Wayna - sipaskunapaqqa kanmi iskay librokuna, sutinmi Lo que los jóvenes preguntan. Respuestas prácticas nisqa, chay librokunaqa 77 tapuykunatan kutichin.
(Chay librokunaqa kashallantaqmi www.jw.org / es nisqapi.
Ñit’iykuy PUBLICACIONES > LIBROS Y FOLLETOS nisqapi, español simipi)
Munanin Bibliaq yachachisqankunata entiendeyta, ichaqa manan atinichu maymanta qallariyta ”
BIBLIAN NIN:
“Diospa Simin Qelqakunaqa llapallanmi Diospa yuyaychasqan, chayraykun allinpuni yachachinapaq ” (2 Timoteo 3: 16)
¿IMAKUNATAN JW.ORG NISQAPI TARIWAQ?
Traducción del Nuevo Mundo de las Santas Escrituras nisqa Bibliaqa k’apak t’ikrasqan kashan, facilta leenapaq hinalla.
(Ñit’iykuy PUBLICACIONES > BIBLIA nisqapi, español simipi)
“Bibliamanta tapukuykuna ” nisqa t’aqan Qhawaq revistapi lloqsimun, kay revistaqa Internetpipas kashanmi, chaypin askha tapuykunaq kutichiyninta tarinki, wakinmi kaykuna: ¿Pin kay pachaman thak kayta apamunqa?
¿Pitaq Saqratari kamarqan?
(Ñit’iykuy QELQAKUNA > REVISTAKUNA nisqapi)
Sichus munanki Biblia estudiayta chayqa, “Gratislla Bibliamanta Estudiota Mañakuy ” nisqaman haykuy.
(Ñit’iykuy “Bibliamanta Estudiota Mañakuy ” nisqata, chayqa qallariynillanpin kashan)
“Mana entiendesqayraykun manaña Bibliata leepurqaniñachu.
Ichaqa ‘ ¿Imatapunin Biblia yachachin? ’
nisqa libroq yanapayninwan estudiaspan repararqani fácil entiendeylla kasqanta ” (Christina)
“¿Pikunan Jehová Diospa munayninta ruwashanku? ” nisqa folletoqa Internetpipas kashanmi, chaypin Jehová Diospa testigonkunamanta runakunaq tapukusqankuta tarinki.
¿Ima qolqewanmi ruwayninkuta aparinku?
(Ñit’iykuy QELQAKUNA > LIBROKUNA FOLLETOKUNA nisqapi)
Sapa p’unchaymi yaqa 700.000 runakuna Internetpi jw.org nisqaman haykunku.
Qanpas haykuwaqmi
UNICEF nisqanman hinaqa phisqa watachamanta urayman erqechakunaqa “pachakmanta 38 erqechakunallan certificadoyoq kanku ”.
África Oriental, Meridional ladokunapi UNICEF nisqamanta subdirectora Elke Wisch nirqan: “Kay ladopi tarikuq wakin nacionkunapiqa wawakunaqqa kananpunin nacesqanku certificadonku, chhaynapi hospitalman escuelamanpas riyta atinankupaq, mana tayta - mamayoqkunapas herenciankuta chaskiyta atinankupaq ”, nispa.
12 watayoqmanta 17 watayoqkama wayna - sipaskunatan tapurqanku imakunatachus astawan manchakusqankuta, chaypin pachakmanta 72 nirqanku Internetninta amenazasqanku astawan manchachisqanta.
Hukkunaqa kaykunatan manchakurqanku: drogakunata, pachakmanta 55; kurakkunaq abusananmanta, pachakmanta 44; qhelli ruwaykunapi purisqankumanta onqoyniyoq kanankumanta, pachakmanta 24.
Japonmanta wayna - sipaskunaqa manañan llank’anankupi aswan allin puestopi kayta munashankuñachu, chaytan nirqan The Japan Times nisqa periódico. ¿Imarayku?
Llank’anankupi runakuna mana allin ruwaq, mana honrado kasqankurayku, chaytan pachakmanta 40 kutichirqanku.
Hinaspapas askhan manchakunku jefenkuwan rimayta.
Ñawpaq tiempopi llank’aqkunaqa huk empresallapin tukuy tiempo llank’aqku, kunanqa aswan allin llank’anata mana tarisqankuraykullan qhepakunku, chaytan pachakmanta 60 wayna - sipaskuna nirqanku.
1980 watamanta 2010 watakaman yaqa 800.000 runakuna baleasqa wañurqanku.
450.000 más wañuq runakunaqa 15 watayoqmanta 29 watayoqkaman karqanku.
Kunan estudiasqankupin yachakun kaykunarayku astawan wañuchinakusqankuta: wasipi maqanakusqankurayku, vecinokunawan ch’aqway kasqanrayku, celosakusqankurayku otaq choferkuna maqanakusqankurayku.
FAMILIAKUNAPAQ YANAPAYKUNA | WAYNA - SIPASKUNAPAQ
“Escuelaypiqa llapallankun pisichawaqku.
Chayraykun qhepa watamanqa rikch’ayniyta imayna kasqaytapas cambiarqani, chayqa manan allinniypaqchu karqan.
Anchatan munarqani amigokunayoq kayta, chaymi allin qhawarisqa kanaypaq munasqankuta ruwarqani ” (Juana, 16 watayoq) *.
¿Qantapas compañeroykikunachu nisunkiku mana allinkunata ruwanaykipaq?
Chhayna kaqtinqa kaypi yachachikusqanta leey.
Sichus compañeroykikunaq nisqasuykikuta ruwanki chayqa huk muñeco hinan kawaq, compañeroykikunan munasqankuta qanwan ruwanqaku.
¿Munawaqchu chhaynapi tarikuyta?
Pipas mana allinkunata ruwananpaq tanqasqa kaspaqa allin runaña kaspapas chaytan ruwanman.
“Mana allin runakunawan huñukuspaqa samaykachikunkun ”
“Mana allinkunata ruwanaykipaq tanqasuqtiykikuqa chaytan ruwanki mana allin kasqanta yachashaspapas, chhaynapin hukkunaq muñeconman hina tukupunki ” (Rut)
¿Imaynapin mana allin ruwayman urmallawaqtaq?
‘ Allinkaqta ruwayta munaqtiymi mana allinkaq ñoqapi kashan ’
“Compañeraykunaqa kusisqan rimanku imapas ruwasqankumanta, chaymi ñoqapas kikillaymanta chaykunata ruwayta munani ” (Diana)
Compañeroykikunaq munasqanta mana ruwayqa kusichinasuykin.
“Allin concienciayoq kaychis ”
“Ñawpaqpiqa ratollan urmaq kani mana allin ruwayman tanqawaqtinku, kunanmi ichaqa manaña manchakuniñachu hukniray kayta, decidikusqayman hinapunin ruwani.
Allin concienciayoq kayqa manan imawanpas tupanmanchu ” (Carla)
Ima mana allintapas ruwanaykipaq nisuqtiykikuqa kayta ruway:
Qhepaman imakunapi tarikunaykipi yuyaykuy.
Kaykunata tapukuy: “¿Imapin rikukuyman chay ruwasqayta hukkuna yachaqtinku?
¿Imatan tayta - mamay ninman chay ruwasqaymanta?
¿Imaynan sientekuyman? ”, nispa (Bibliaq yachachikuynin: Gálatas 6: 7).
“Tayta - mamayqa kaytan tapuwan: ‘ ¿Imapin rikukuwaq compañeroykikunaq nisqasuykikuta ruwaspa? ’, nispa.
Paykunaqa imakuna mana allin kasqantan reparachiwanku ” (Olivia)
Ama iskayaychu.
Kayta tapukuy: “Ima ruwaytapas mana allinpaq qhawarispay, ¿imaraykun seguro kani chay ruway mana allinchu ñoqapaqpas hukkunapaqpas kasqanta? ” (Bibliaq yachachikuynin: Hebreos 5: 14).
“Erqellaraq kaspayqa“ manan ” nispalla kutichiq kani ima mana allintapas ruwanaypaq niwaqtinkuqa.
Kunanmi ichaqa allinta kutichini, yachanin imachus allin imataqchus mana allin kasqanta.
Ñoqan decidini imatapas ruwanaypaqqa manan hukkunachu ” (Anita)
¿Imayna runan kanki?
Kayta tapukuy: ¿Imayna runa kaytan munani?
Chay imayna kayta munasqay runa, ¿imatan ruwanman mana allinta ruwananpaq tanqaqtinku? (Bibliaq yachachisqan: 2 Corintios 13: 5).
“Kusisqan kashani imayna runa kasqaywan, chaymi mana nishutachu llakikuni ñoqamanta rimasqankuwan.
Hinaspapas yaqa llapa runakunan imayna kasqayman hina munakuwanku ” (Alicia)
Hamuq tiempopi yuyaykuy.
Compañeroykikunaq nisqanta ruwayqa yanqapaqmi kanqa, paykunataqa pisi watakunamanta otaq killakunamantan manaña hayk’aqpas rikunkiñachu.
“Ñawpaq p’unchaykunallan escuelaypi kasqaymanta huk fotota qhawarqani, askha compañeroykunaq sutintan mana yuyarirqanipaschu.
Paykunataqa aswan allinpaqmi qhawariq kani ima yuyaykusqaymantapas. ¡Chaytaqa mana allintan ruwarqani! ”
(Fernanda, 22 watayoq)
Biblian nin: ‘ Yachaychis imaynatachus sapankamanpas allinta kutichinaykichista ’.
“Tayta - mamayqa ñañaytapas ñoqatapas ensayachiwankun mana allinkunata ruwanaykupaq niwaqtinku imaynata kutichinaykupaq. Chhaynapi sasachakuykunapi tarikuspa atipanaykupaq ” (Cristina)
Wakin sutikunatan cambiakurqan.
“Imatachus runaqa tarpunqa chayllatataqmi cosechanqapas ”
‘ Wiñasqakunaqa, yuyayninkupi allinkaqta mana allinkaqta reparanku ’
“Qankuna kikiykichista reqsikuychis ”
“Imayna sientekusqaykin yanapasunki hukkunaq tanqasqasuykikuta atipanaykipaq.
Sichus ima ruwasqaykimantapas seguro kanki chayqa, manan imapas qokusunkichu hukkunaq qanmanta piensasqanku, chhaynapin mana urmankichu ”
“Sichus pisipaq qhawarikunki chayqa munankin hukkuna allinpaq qhawarinasuykikuta.
Ichaqa sichus mana pisipaqchu qhawarikunki chayqa, manan kasunkichu compañeroykikunaq nisqasuykikuta mana allinniykipaq kasqanta reparasqaykirayku ”
¿KIKILLANMANTACHU PAQARIMURQAN?
WASIKUNAPI kaq arañaq (Parasteatoda tepidariorum) llikanpiqa kanmi huk pegamento, chaywanmi perqakunapi llikanta allinta k’askachin, ichaqa pampapiqa lloqsipunanpaq hinallan k’askachin chhaynapi ratolla chayninta pasaqkunata hap’inanpaq.
¿Imaynatan chay araña huk pegamentollawan perqapi llikanta allinta k’askachin pampapitaq lloqsipunanpaq hinalla?
¿Imaynatan k’askachin?
Chay arañaqa perqakunapi, wasikunaq techonpi hukkunapi iman llikanta k’askachin. Perqakunapi kaq llikanqa allin k’askachisqan kashan, chaymi huch’uy phalaq animalkuna chayman chocaspaqa mana urmachinchu.
Ichaqa pampapiqa manan chhaynatachu llikanta k’askachin, chaytan Akron universidadmanta (Ohio, Estados Unidos) estudiaqkuna yacharqanku.
Pampapiqa karu - karullapin churan ruwasqan pegamentota, chaymi animalkuna chayman chocaqtinqa chay k’askachisqankuna lloqsipun hinaspan chay animaltaqa llikanwan hap’in.
Pampapi k’askachisqa llika
Akron universidadmanta chay arañaq ruwasqanmanta estudiaqkunaqa, “wasikunapi tiyaq arañaq ruwasqanta hinan huk pegamentota ruwayta munashanku ”.
Chhaynapi kasqan pegamentollawan p’akisqa tullukunata churasqanku vendakunatapas k’askachinankupaq.
¿Ima ninkin chaymanta?
Wasikunapi kaq arañaqa huk pegamentollawanmi perqakunapi llikanta allinta k’askachin pampapitaq lloqsipunanpaq hinalla k’askachin, ¿kikillanmanta paqarimuspachu chayta ­ ruwanman, icha kamasqa kaspachu?
¿IMA NINMI BIBLIA?
“Amallataq layqamanpas rinkichischu, ama chaykunawan qhellichakunaykichispaq ” (Levítico 19: 31)
Runakunaqa yachaytan munanku munakusqanku wañupuq runakuna ñak’arishankuchus icha manachus chayta.
Chayraykun ninku: “Huk layqaman risaq, payqa yanapawanqan wañupuqniywan rimanaypaq.
Chhaynapiqa yaqapaschá thak sientekusaq ”, nispa.
Ñawpa tiempopipas runakunaqa rimaqkun wañusqakunawan, ichaqa Bibliaqa huchachanmi chay ruwayta.
Jehová Diosmi Israel nacionman kayta kamachirqan: “Aman qankuna ukhupiqa [...] mana allin espiritukunata rimachiqpas, wañuqpa alman rimachiqpas [...] kanqachu.
Chay hina ruwaqkunataqa sinchitan Señor Diosqa cheqnikun ”, nispa (Deuteronomio 18: 10 - 12).
Chaymantapas layqakuykunata ruwaqkunaqa “manan Diospa qhapaqsuyunman haykunqakuchu ”, chaytan Biblia willawanchis.
“Kawsashaqkunaqa yachankun wañukapunankuta, wañukapuqkunan ichaqa mana imatapas yachankuchu ” (Eclesiastés 9: 5)
Askha runakunan piensanku “wañusqakunaqa maypipas kawsashanallankupaq ”.
Chayraykun imatapas yachayta munaspaqa paykunata tapunku otaq mana dañota ruwachikuyta munaspa imatapas wañupuqkunapaq ruwapunku.
“Kawsashaqkunaqa yachankun wañukapunankuta, wañukapuqkunan ichaqa mana imatapas yachankuchu [...].
Munakuyninkupas cheqnikuyninkupas envidiakuyninkupas tukukapunñan ”, nispa (Eclesiastés 9: 5, 6).
Bibliaq nisqanman hinaqa wañusqakunaqa wañusqañan kapunku, manan imatapas piensankuñachu, manataqmi Diostapas serviyta atinkuñachu.
Salmo 115: 17 textoq nisqanman hinaqa wañusqakunaqa manan Diosta yupaychankuchu.
“¿Wañusqakunatachu kawsaqkunamanta tapukunaykichis? ” (Isaías 8: 19, NM)
Wakinqa ninkun: “Layqakunaqa yachay munasqanchistan willawanchis, chaykunataqa wañuqpa familiankunallan, amigonkunallan yachanku ”, nispa.
1 Samuel libropi 28 capitulopin willan rey Saúl layqaman risqanta, chayta ruwaspaqa Diospa kamachisqan contran ruwasharqan.
Saulmi huk layqaman rispa valekurqan profeta Samuelwan rimananpaq, profeta Samuelqa Diospa kamachinmi karqan payqa wañusqañan kasharqan.
Ichaqa chay layqaqa manan Samuelwanchu rimachirqan, aswanpas hukmi Samuelpas kanman hina rimarqan.
Samuelpas kanman hina rimaqqa huk supaymi karqan, Satanaspa yanapaqnin, Satanastaqa Biblian sutichan ‘ llullakunaq taytan ’ nispa.
Supaykunaqa runakunatan creechiyta munanku wañusqakuna kawsashallasqankuta, ¿imaraykun chayta ruwanku?
Diostapas Simin Qelqantapas mana allinpi rikuchiyta munasqankurayku.
Chhaynaqa, ¿manachu ima suyakuypas kan wañusqakunapaq?
Manan chhaynachu.
Biblian willawanchis aya p’ampanakunapi kaqkuna kawsarimpunankuta, paykunaqa puñusqa hinallan kashanku.
* Hinaspapas munakusqanchis wañupuq runakunaqa manan ñak’arishankuchu, chaytan Biblia willawanchis.
nisqa libropin 7 capitulopi “Munakusqanchis wañupuq runakunapaq cheqaq suyakuy ” nisqa yachachikuy tarikun.
Chaytan leewaq www.jw.org / quz nisqapi.
QALLARIYPI KAQ
Kaytaqa hayk’aqllapas nirqanchischá: “Manan tiempoy aypawanchu ”, nispa.
Tiempoqa llapa runakunapaqpas kaqllan, qhapaqkunaqa manan aswan askha tiempoyoqchu kanku wakchakunamantaqa, nitaqmi pipas tiempotaqa waqaychayta atinmanchu.
Tiempoqa pasapunmi, chayraykun mana usuchinanchischu.
Yachasunchis tawa ruwaykunamanta, chaykunan askha runakunata yanaparqan.
‘ Aswan allin kaqta akllakuy ’.
Huk listapi qelqay importante ruwanaykikunata, urgente ruwanaykikunatapas.
Ichaqa wakin importante ruwaykunaqa manan urgente ruwanapaqchu, ejemplopaq tutapi cenata mikhuy, chaymantapas wakin urgente ruwanapaq kaqkunaqa manan importantechu, ejemplopaq televisionpi munasqayki programata qallariyninmantapacha qhaway.
Allinta yuyaykuy imakuna ruwanaykita.
Eclesiastés 10: 10 texton nin: “Hachachus molq’ayapun, manataq filoyachisqachu chayqa, aswan kallpawanmi waqtanqa, ichaqa yachaywan ruwaymi aswan allinqa ”, nispa.
Imaynan hachata manaraq utilizashaspa filoyachinanchis, chay hinallataqmi tiempota mana usuchinapaqqa ñawpaqmanta allinta yuyaykunanchis.
Kallpata tiempota usuchiq ruwaykunataqa qhepamanña ruway otaq amañapas ruwayñachu.
Ima ruwanaykitapas usqhaylla tukuspaqa huktañataq qallariy.
Manaraq llank’ayta qallarishaspa hachanta filoyachiq runaqa astawanmi ruwan, chhaynallataqmi qanpas ñawpaqmantapacha qhawarinayki imakuna ruwanaykita, chhaynapin imaymanata ruwanaykipaq tiempoyki kanqa.
Ruwanakunawan ama hunt’achikuychu.
Mana importante kaq ruwaykunata, tiempota usuchiq ruwaykunatapas ama ruwaychu.
Imaymanata ruwanaykipaq comprometekunki chayqa sayk’usqan sientekunki manataqmi kusisqachu kanki.
Ama iskayaychu ima ruwanaykimantapas nitaq qhepamanña ruwanaykipaqpas saqeychu.
“Wayrata qhawaqqa manan tarpunchu, phuyuta qhawaqpas manan cosechanchu ” (Eclesiastés 11: 4).
Sichus huk runa allin tiempo kanantaraq suyanman chakrapi llank’ananpaq chayqa, yaqapaschá mana hayk’aqpas tarpunqachu nitaq cosechanqachu, aswanpas tiempollatan usuchinqa.
Chay hinallataqmi sichus imatapas ruwananchispaq iskayasunman chayqa manan hayk’aqpas qallariyta atisunchu, otaq imatapas decidinanchispaq lliwtaraq yachayta munasunman.
Allin yuyayniyoq runa allintaña yuyaykun imatapas ruwananpaq chaypas, manan lliwtapunichu yachanqa (Proverbios 14: 15; Eclesiastés 11: 6).
Biblian nin: “Hanaqmanta [Diosmanta] hamuq yachayqa [...] allin yuyaywan reparaqmi ”, nispa.
Imatapas allinta ruwaqtaqa “kusa ” nispan ninchis.
Ichaqa sichus nishuta llakikusun ima ruwasqanchispas allinkama lloqsinanmanta chayqa manan kusisqachu kasun ruwasqanchiswan.
Pipas huk mosoq simi rimayta yachashaspaqa pantanqapunin, chaykunaqa yanapanqan astawan yachananpaq.
Ichaqa imapas allinkama lloqsinanpaq nishuta llakikuq runaqa manchakunmi pantayta, chayqa manan yanapanchu astawan yachananpaq.
Manan suyananchischu ima ruwasqanchispas allinpipuni tukunantaqa.
Proverbios 11: 2 texton nin: “K’umuykukuqmi ichaqa yachayniyoq kapunqa ”, nispa.
K’umuykukuq runakunaqa manan nishutaqa llakikunkuchu pantasqankumanta, mayninpiqa asikunkuraqmi pantasqankumanta.
“Manan qolqewanchu imatapas rantinki, aswanpas tiempoykiwanmi ” (Kusisqa kawsayta yachay, manan pipas qhawashasunkichu, español simipi)
Ama nishutaqa qokuychu llank’anaman otaq kusirikuyman.
“Aswan allinmi pisi kaqllawan kusisqa kawsay askha kaqniyoq kaspa llakipakushaymantaqa ” (Eclesiastés 4: 6).
Llank’anaman qokuq runakunapaqqa manan tiemponpas kallpanpas kanchu allinkuna tarisqankuwan kusirikunankupaq.
Qellakunapas samakuyllatan munanku, chhaynapin tiemponkuta usuchinku.
Ichaqa manan llank’ayllamanqa qokunanchischu nitaq qellapas kananchischu, Biblian kallpachawanchis allinta llank’anapaq, llank’asqanchisrayku allinkuna tarisqanchiswan kusirikunanchistapas, “chayqa Diospa qosqanmi ” (Eclesiastés 5: 19).
Allinta puñuy.
Bibliata qelqaq runan nirqan: “Mana manchapakuspa siriykuni, hinaspa puñukapuni ”, nispa (Salmo 4: 8).
Yaqa llapa runakunan pusaq horasta hina necesitanku puñuyta, chhaynapi cuerponkupas yuyayninkupas allin kananpaq.
Puñuspaqa allintan tiemponchista utilizanchis, puñuyqa yuyayninchistan yanapan imatapas usqhaylla yachananchispaq.
Mana puñusqa kaspan ichaqa accidentekuna kan, imata ruwaspapas pantanchismi, phiñasqallataqmi kanchispas.
Atinallaykita ruway.
“Aswan allinmi ñawiwan rikuyqa yuyayllapi munapakuymantaqa ” (Eclesiastés 6: 9).
¿Imatan chaywan nishan?
Yachayniyoq runaqa manan munapayasqankunawan usqhayllachu aysachikun, astawanqa mana ruway atinapaq hina kaqtin.
Chayraykun mana engañachikunchu imaymanata munachiq propagandakunawan otaq manullapi imatapas rantinapaq propagandakunawan.
Aswanpas ‘ ñawiwan rikuyta ’ atikuqkunallawanmi kusikun, chayqa imachus ruway atikuqkunan.
Imayna kasqaykita t’aqwikuy.
Allin ruwaykunaqa reparachiwanchismi imakuna aswan importante kasqanta, yanapawanchistaqmi kawsayninchis allin kananpaqpas.
Yanapawallanchistaqmi importante ruwaykunata reparananchispaq tiemponchistapas mana usuchinanchispaq.
¿Maypin allin ruwaykunamanta yachasunman?
Askha runakunan Bibliapi yacharqanku, chaypi allin yachachikuykuna kasqanrayku (Proverbios 2: 6, 7).
Munakuq kay.
Munakuyqa “tukuy imatapas sumaqta hukllaman tukuchin ”, chaytan Colosenses 3: 14 texto nin.
Familia ukhupi munakuy kaqtinqa llapallankun kusisqa, thakpi kawsanku.
Ichaqa chayta saqespa qhapaq kaypi otaq profesional kaypi afanakuqkunaqa manan kusisqachu kawsankuman.
Chayraykun Bibliaqa askha kutita munakuymanta riman, nillantaqmi munakuy aswan importante kasqantapas.
Tiempota t’aqay Diosmanta yachanaykipaq.
Geoff sutiyoq runan sumaqta kawsarqan esposanwan, iskay wawankunawan, amigonkunawan ima, hinaspapas ambulanciapi llank’aspan askha qolqeta ganarqan.
Ichaqa llank’ananpin rikuqpuni runakuna ñak’arisqanta wañusqantapas.
Chaymi tapukuqpuni: “¿Khaynapi tarikunanchispaqchu kawsanchis? ”, nispa.
Huk p’unchaymi Jehová Diospa testigonkunaq qelqanta leerqan, chaypin yacharqan imarayku chhaynapi tarikusqanchista.
Geoff runaqa chay qelqapi leesqantan esposanman wawankunaman ima willarqan, chaymi paykunapas Biblia estudiayta qallarirqanku, chay ruwasqankun yanaparqan tiemponkuta mana usuchispa allinta kawsanankupaq.
Hinaspapas paykunaqa huk mosoq pachapi wiñaypaq kawsaytan suyakushanku, chaypiqa manañan pipas ñak’arinqañachu.
Geoff runaq ruwasqanqa yuyarichiwanchismi Jesuspa nisqanta, nirqanmi: “Kusisamiyoqmi huch’uyyaykukuspa Diosta maskhaqkunaqa ”, nispa.
¿Kallpachakuwaqchu tiempota t’aqaspa Diosmanta yachanaykipaq?
Chayta ruwayqa yanapasunkin yachaywan ruwanaykipaq, chhaynapin sapa p’unchay kusisqa kawsanki.
Qhaway “Veinte consejos para que el tiempo le rinda ” nisqa yachachikuyta, 2010 abril killamanta ¡Despertad! revistapi.
50 HORAS
Chhayna horakunatan Canadá nacionmanta llank’aq runakuna sapa semana llank’anankupi pasanku, chayta yachakurqan 25.000 runakunata tapusqankupi.
4 HORAS
Chhayna horakunatan Reino Unido nacionmanta tawa watayoqmanta wichayman erqekuna, sapa p’unchay televisión qhawaypi pasarqanku, chayqa karqan 2011 watapin.
8 MINUTOKUNA
Chhayna tiempollatan India nacionmanta taytakuna sapa p’unchay wawankuwan rimanku.
Llank’aq mamakunataq 11 minutollata, ­ wasinkupi qhepakuq mamaku­nataq 30 más minutollata.
Psicólogo Charles Spezzano nisqanman hinaqa manaraq imatapas rantishaspaqa allintan reparananchis haykʼa tiempotachus llankʼasunchis rantinanchispaq chayta, hinaspataq “qhawarinanchis allinchus kanman rantiy icha manachus chayta ”.
2011 watapi Lorca llaqtapi terremoto pasarqan, chaypin isqon runakuna wañurqanku askha runakunataq k’irisqa qheparqanku.
Hallp’ata estudiaq runakunapaqqa chay terremotoqa pasanman karqan runakuna nishuta hallp’a ukhumanta unuta horqosqankuraykus, chaytaqa chakrakunata qarpanankupaqmi ruwarqanku.
China nacionmanta runakunan gastarqanku 2012 watapi 102.000 millones dolarkunata huk nacionkunaman viajaspa.
Organización Mundial del Turismo nisqanman hinaqa China nacionmanta runakunan astawan gastarqanku pachantinta viajaspa, Alemania nacionqa 84.000 millones dolarkunatan gastarqan, Estados Unidos naciontaq 83.000 millones dolarkunata.
Japón nacionpin huk estudiota ruwarqanku 68.000 runakunaq kawsayninkumanta, chaytaqa yaqa 23 watapin ruwarqanku.
Chay estudiopi yachasqankumantan BMJ revista willarqan: 1920 watamanta 1945 watakama naceq warmikunamanta wakinmi manaraq 20 watankuman chayashaspanku fumayta qallarirqanku, mana fumaq warmikunamantaqa paykunan 10 wata ñawpaqta wañukapurqanku, fumaq qharikunataq 8 wata ñawpaqta.
Plasticomanta bolsakunatan manaña ruwankuñachu nitaqmi huk nacionkunamantapas rantinkuñachu.
Animalkunan chay bolsakunata mikhuspa wañunkuman, chayraykun gobiernoqa runakunata yanapashan usqhaylla chinkapuq bolsakunata utilizanankupaq.
Wasikunata hukkunatapas aseguraq empresakunan watapi yaqa 50.000 millones dolarkunata gastanku lloqllakuna otaq hukkuna pasasqanrayku.
Imapas askha qolqewan rantinapaq kasqanraykun 1980 watakunamantapacha gastasqankuqa sapa 10 wata iskay kuti mastaraq yapakun.
¿IMA NINMI BIBLIA?
“Qolqe sonqo - kaymi tukuy mana allinkunaq saphinqa ” (1 Timoteo 6: 10)
Qolqen tukuy mana allinkunata paqarichin.
Manan qolqechu mana allinkunataqa rikhurichin, aswanpas “qolqe sonqo kaymi ”.
Biblian riman sinchi qhapaq Salomón reymanta, paymi rimarqan qolqe sonqokuna kinsa sasachakuykunapi tarikusqankumanta: Imaymanamantan llakikunku, Eclesiastés 5: 12 texton nin: ‘ Qhapaqtaqa [...] askha kaqninkunan mana puñuchinchu ’, nispa.
Astawanmi munanku, Eclesiastés 5: 10 texton nin: “Qolqeman sonqollikuqqa, astawanpunin munan, imaymanayoq kayta munaqpas, astawanraqmi tariyta munan ”, nispa.
Leykunata mana kasukunankupaqmi tentasqa kanku, Proverbios 28: 20 texton nin: “Usqhayllaman qhapaqyaqmi ichaqa huchachasqapuni kanqa ”, nispa.
“Qolqeyoq kaypas runatan waqaychan ” (Eclesiastés 7: 12)
Qolqeyoq kaspaqa thakmi kusisqa kawsanki.
Qolqeqa q’otukuqmi. Runakunaqa qolqewanmi sonqonkuta suwachikunku, paykunaqa piensankun qolqeyoq kaspaqa kusisqa thakpi kawsanankupaq, ichaqa chayqa yanqapunin.
Chaywanpas qolqeqa imaymana sasachakuykunapin yanapawasunman (Eclesiastés 10: 19). Qolqewanmi rantiyta atisunman mikhunata hampikunatapas.
Familiata uywanapaqpas yanapawanchismi.
Biblian nin: “Pipas ayllunta mana yuyarinchu, aswantaqa familianta mana uywanchu chayqa, cheqaq iñiymantan t’aqakapun, mana iñiyniyoq runamantapas aswan millayraqmi kapun ”, nispa.
“Gastananpaqmi ñawpaqtaraq qolqenta yupan ” (Lucas 14: 28)
Qolqetaqa Diosta kusichinapaq hinan utilizananchis.
Chaymantapas qolqetaqa allintan utilizananchis manan engañanapaqchu.
Kapuqnillanchiswan kawsaspaqa manan sasachakuykunapi tarikusunchu, chayraykun Biblia kayta niwanchis: “Ama qolqe sonqo kaychischu ”, nispa.
Bibliaqa manan ninchu qolqemanta manupi kay hucha kasqanta, ichaqa willanmi manukuqqa manuqninpa kamachin kasqanta (Proverbios 22: 7).
Usqhaylla imapipas qolqeta gastayqa manan allinchu, Biblian nin: ‘ Usqhayllata qhapaqyayta munaqqa wakchayapunmi ’, nispa (Proverbios 21: 5).
Ichaqa importante ruwaykunapaq qolqenchista huñuyqa allinpunin, chaytaqa atisqanchisman hinan ruwasunman.
Biblian yuyaychawanchis qoykukuq kananchispaq.
Diosta kusichiyta munaqqa qoykukuqmi kanan, “Diosqa kusisqa qoqtan munakun ”.
Chayrayku ‘ ama allinkaq ruwaytapas yanapakuytapas qonqaychischu, chay hina sacrificiokunawanmi Diosqa kusikun ’.
FAMILIAKUNAPAQ YANAPAYKUNA | CASARASQAKUNAPAQ
Esposaykiwan * reqsinakushaspaqa kaqllachá gustoykichis karqan, ichaqa kunanqa manapaschá chaynañachu.
Qallariypiqa nirqankichá “payqa ñoqapaq hinapunin ” nispa, kunanqa ichaqa manañapaschá chaytachu ninki.
Ichaqa kanmi chaypaq yanapaykuna.
Manaraq chay yanapaykunamanta rimashaspa yachasun imarayku chhayna sientekusqankumanta.
Sapa p’unchay kaq ruwaylla.
Sapa p’unchay llank’aypas, wawaykikunata uywaypas, suegroykikunawan kawsaypas esposaykiwan munanakusqaykichistan pisiyachinman.
Chaymantapas yaqapaschá qolqeykichis pisinman otaq mayqenniykichispas sinchita onqonman, chaykunapas munanakusqaykichistan pisiyachinman.
Hukniray kasqaykichista reparasqaykirayku.
Reqsinakushaspaykichisqa manapaschá repararqankichischu imakunapi hukniray kasqaykichista.
Ichaqa casarakusqaykichis qhepamanqa repararqankichischá imayna rimasqaykichispi, qolqeta gastaypi, problemakuna allichaypi, hukkunapipas hukniray kasqaykichista.
Qallariypi mana reparasqaykichiskunaqa kunanqa mana aguantay hinapaschá.
Imayna sientekusqaychista mana willanakusqaykichisrayku.
Sichus sapa kutilla mana allintachu tratanakunkichis, problemaykichistapas mana allichankichischu chayqa, hukniykichismi imayna sientekusqanmanta mana willakuyta munanqachu, hinaspapas yaqapaschá huk runawan hukllachakuyta qallarinqa.
Mana allinta yuyaykuspa casarakusqankurayku.
Wakinqa kayta nispan casarakurqanku: “Payqa ñoqapaq hinan ”, nispa.
Munakuywanña chayta ninku chaypas, problemakuna rikhurimuqtinqa manañan chaytachu ninku, hinaspapas ninkumanpaschá “pantarunin paywan casarakuspaqa ” nispa.
Qosaykiq allinkuna ruwasqanpi piensay.
Huk listapi qelqay qosaykiq kinsa allinkuna ruwasqanmanta, hinaspa chaykunata churay casarakusqaykichis fotopi otaq celularniykipi, chaytataq sapa kutilla leey.
Chhaynapin yuyarinki imarayku casarakusqaykichista.
Qosaykiq allinkuna ruwasqankunapi piensanki chayqa, thakpin kawsankichis hinaspapas hukniray kasqaykichistan aguantankichis (Bibliaq yachachikuynin: Romanos 14: 19).
Kuska kanaykichispaq tiempota t’aqaychis.
Reqsinakushaspaykichisqa imatapas kuskan ruwayta munarqankichis.
Kallpachakurqankichismi kuska lloqsinaykichispaq, chaywantaq kusisqa karqankichis.
¿Kallpachakuwaqchischu kunanpas kaqllata ruwanaykichispaq?
Kuska kanaykichispaq tiempota t’aqaychis.
Chayta ruwaspaqa aswan hukllachasqan kankichis, problemakunatapas allichaytan atinkichis (Bibliaq yachachikuynin: Proverbios 5: 18).
Imayna sientekusqaykichismanta rimaychis.
Sichus qosayki imatapas nisqanrayku otaq ruwasqanrayku k’irisqa sientekunki chayri, ¿atiwaqchu chay ruwasqanta qonqapuyta?
Sichus mana atinkichu chayqa, ama mana rimanakuspaqa kaychischu, aswanpas imayna sientekusqaykichismanta rimaychis, kaq p’unchaypitaq chayta allichaychis (Bibliaq yachachikuynin: Efesios 4: 26).
Sichus qosayki imatapas nisqanrayku otaq ruwasqanrayku k’irisqa sientekunki chayri, ¿atiwaqchu chay ruwasqanta qonqapuyta?
Ama mana allintaqa qosaykimanta piensaychu.
Qosaykiqa manachá k’irisqa sientekunaykiraykuchu imatapas ruwarqan.
Sichus sonqoykichista k’irinakurqankichis chayqa, pampachanakuychis.
Chaymantapas rimaychis chaykuna mana pasananpaq imata ruwanaykichismanta.
Bibliaq nisqanta kasukuychis, ninmi: “Sumaq sonqo kaychis, khuyapayanakuq, pampachaykunakuq ”, nispa.
Problemakunaqa kallanqapunin.
Bibliaqa willanmi casarasqakunapaq problemakuna kananta.
Chayrayku problemayki kaqtinqa ama niychu “ama casarakuymanchu karqan ” nispaqa.
Aswanpas problemaykichista kuska allichaychis hinaspapas “paciencianakuychis, [...] pampachaykunakuychis ” ima. Kaypiqa iskayninkupaqmi yachachikushan.
“Hukkunaq thak - kaypi kawsanankupaq llank’asun ”
“Wayna kashaspa casarakusqayki, warmillaykiwan kusikuy ” (Proverbios 5: 18)
“Ama p’unchay ch’isiyaqqa phiñasqa kaychischu ”
¿Yuyarishankichu casarakushaspaykichis promesa ruwasqaykichista?
Chhayna kaqtinqa tapukuy: “¿Kallpachakushanichu chay promesata hunt’anaypaq? ”, nispa.
Ama nishutaqa piensaychu qosayki chayta ruwashanchus icha manachus chaytaqa.
Promesata ruwaspaykichisqa sapankaykichismi nirqankichis chayta hunt’anaykichispaq.
Sichus sapankaykichis kallpachakunkichis chayta hunt’anaykichispaq chayqa, reparankichischá chayta ruwaspa iskayniykichis allinta kawsasqaykichista.
LLAPANCHISMI nacesqanchismantapacha waqanchis.
Chaykunamanta yachaq runaq nisqanman hinaqa, wawakunaqa waqaspan imatapas mañakunku.
Ichaqa wiñaspaqa hukniraytan imatapas mañakunchis, chaywanpas mayninpiqa waqanchismi, ¿imarayku?
Imaymanamantan waqanchis: llakisqa kasqanchisrayku, imapas mana allin lloqsisqanrayku, imapas nanawasqanchisrayku, hukkunamantapas.
Chaymantapas waqanchismi kusisqa kaspa sonqochasqa kaspa otaq ima ruway munasqanchis hunt’akuqtin, hukkunaq waqasqankupas waqachiwanchismi.
Marian nirqan: “Imamantaña huk runa waqashan chaypas, ñoqapas waqaytan munani ”, nispa.
Peliculapi qhawasqanchispas otaq libropi leesqanchispas manaña cheqaqchu kankuman chaypas waqachillawasunmantaqmi.
Imamantaña waqanchis chaypas, waqasqanchismi hukkunaman rikuchin imayna sientekusqanchista.
¿Imaraykun kurakkuna waqanku?
(inglés simipi) nisqa libroq nisqan hinaqa waqaspan “imayna sientekusqanchista ratollan rikuchinchis ”.
Chaymantapas llakikuymanta waqaqta rikuspaqa, reparanchismi mana allinpi tarikusqanta hinaspan yanapayta munanchis.
Wakin yachaqkunapaqqa waqaymi imayna sientekusqanchista thasnun, waqayta munashaspa sapa kutilla aguantakuytaqmi ichaqa onqochiwasunman.
Wakintaq ichaqa ninku: “Cientificokunaqa manaraqmi allintachu yachanku waqay imapaqchus allin kasqanta ”, nispa.
Ichaqa runakunata tapusqankupin pachak warmikunamanta 85 nirqanku waqasqanku qhepaman allin sientekusqankuta, pachak qharikunamantapas 73 kaqllatataq nirqanku.
Noemí warmipas nirqanmi: “Mayninpin waqaytan munani.
Waqasqay qhepamantaqmi thak sientekuni, hinaspañan aswan allinta imamantapas yuyaykuni ”, nispa.
Runakunata tapusqankupin pachak warmikunamanta 85 nirqanku waqasqanku qhepaman allin sientekusqankuta, pachak qharikunamantapas 73 kaqllatataq nirqanku
Ichaqa manan waqaspallachu thakqa sientekunchis.
Waqashaqtinchis hukkuna imayna tratawasqanchispas thaktan sientechiwanchis.
Waqasqanchis ratopi pipas sonqochawasun chayqa thakmi sientekusun, ichaqa mana chhayna kaqtinqa, mana munasqa, p’enqasqa ima sientekusunman.
Runakunaq waqasqankumantaqa manan lliwtachu yachakun.
Ichaqa kaytan sut’ita yachanchis: Runaqa waqaspan rikuchin imayna sientekusqanta, Diosmi chhaynata kamawarqanchis.
Yaqa lliw chayllaraq naceq wawakunaq ñawinkuqa allin cuidasqan kashan chaymi waqaqtinku weqenku mana lloqsinchu.
Ichaqa askha semanakuna qhepamanmi weqenku lloqsimun, maynintachus weqe lloqsimunan allinña kaqtin.
Ñawiq mana ch’akinanpaq weqe.
Chay weqeqa yanapawanchismi allinta rikunanchispaq.
Chay weqeqa sapa ch’illmiykuqtinchismi lloqsimun.
Ñawita cuidaq weqe.
Chay weqeqa lloqsimun ñawinchisman ima q’opachapas haykuqtinmi.
Chaymantapas lloqsimunmi hanllapakuqtinchis otaq asikuqtinchis.
Imayna sientekusqanchisman hina lloqsiq weqe.
Chay weqeqa runakunallamantan lloqsin, imayna sientekusqanchisman hina.
Chay weqepin aswan askha proteinakuna kan ñawita cuidaq weqemantaqa.
Kaykunamanta yachachin
© 2014 Watch Tower Bible and Tract Society of Pennsylvania
1 Problemakunaqa allichakunmanmi
2 Kanmi yanapaykuna
3 Allin kawsay kanqa
3 Pachantinmanta willakuykuna
8 ¿Ima ninmi Biblia?
10 Familiakunapaq yanapaykuna
¿“Yanqa casarakurqani ” nishankichu?
12 ¿Ima ninmi Biblia?
Razakuna cheqnikuymanta
14 ¿Imaraykun weqe lloqsiwanchis?
16 ¿Kikillanmantachu paqarimurqan?
Pillpintoq raphrankuna
Kaypi yachay wayna - sipaskunaq tapukusqankuta Bibliaq kutichisqanta:
• “¿Huchachu qhelli ruwaykunamanta mensajekunata apachiy? ”
• “¿Imatan ruwayman mana sapallay sientekunaypaq? ”
• “¿Imatan ruwayman millayta tratawaqtinku? ”
Kay videotapas qhawawaqmi: ¿Pikunan allin amigokuna kanku?
(Ñit’iykuy ENSEÑANZAS BÍBLICAS > JÓVENES nisqapi, español simipi)
Dibujokunayoq willakuyta leenapaq.
Kaykunata ruwayqa wawaykichiskunatan yanapanqa Bibliaq rimasqan wakin runakunata reqsinankupaq, allin kaqkunata yachanankupaqpas.
(Ñit’iykuy ENSEÑANZAS BÍBLICAS > NIÑOS nisqapi, español simipi)
QALLARIYPI KAQ
DIANA * sutiyoq sipasqa yuyaysapan, sumaq rikch’ayniyoq, kusisqallataqmi purinpas.
Ichaqa kusisqaña rikukun chaypas, payqa sonqon ukhupin sinchi llakisqalla tarikun, mana valeqpaq hinataq qhawarikunpas.
Paymi nin: “Sapa p’unchaymi nini ‘ wañukapuyman ’ nispa.
Mana ñoqa kaqtiyqa tukuy imapas aswan allinmi kanman ”, nispa.
“Huk runa kikinta wañuchikuqtinqa, 200 runakunan yaqalla wañuchikurqanku, 400 runakunataq chayta yuyaykurqanku; chaytaqa estudiokuna ruwakusqanpin yachakurqan ” THE GAZETTE, MONTREAL (CANADÁ)
Dianaqa manas hayk’aqpas pay kikintaqa wañuchikunmanchu, ichaqa mayninpiqa mana yachanchu imarayku kawsashanallan kasqanta.
Paymi nin: “Astawanqa munayman accidentepi wañukapuytan.
Wañuytaqa manan enemigoyta hinachu qhawarini aswanpas amigayta hinan ”, nispa.
Askha runakunan Diana hina sientekunku, wakinqa yuyaykurqankuraqmi kikinkuta wañuchikunankupaq, hukkunataq yaqalla wañuchikurqanku.
Estudioso runakuna nisqankuman hinaqa chaytaqa ruwanku manaña ñak’ariyta munaspankun.
Paykunaqa piensanku wañukapuy allin kasqanta, ichaqa yachanankun kawsashallay imarayku allin kasqanta.
¿Imaraykun kawsashanalla?
Yachasun kinsamanta.
YANQA RIMAYKUNA: Wañuchikuymanta rimayqa otaq chay simita niyllapas, runakunatan kallpachan wañuchikunankupaq.
CHEQAQ KAQ: Chaymanta sut’ita rimayqa runakunatan yanapan manaña wañuchikuypi piensanankupaq.
Sutinmi cambiakurqan.
QALLARIYPI KAQ | ¿IMARAYKUN KAWSASHANALLA?
“Imaymana sasachakuypin kayku ichaqa manan atipasqachu kayku.
Iskayrayaspaykupas manan sinchi llakisqachu kayku ”
Askha runakunan problemanku allichakuyta atikurqanña chaypas wañuchikurqanku.
Ichaqa hatun problemakunapiña tarikunki chaypas, chaykunaqa allichakunmanmi (qhaway “Imayna tarikusqankun cambiarqan ” nisqa recuadrota).
Kallpachakunanchismi pisi - pisimanta chayta allichanapaq.
Jesusmi nirqan: “Ama llakipakuychischu paqarinmantaqa, paqarinpas llakikuyqa kallanqapunin.
Sapa p’unchay llakikuyqa chay p’unchayllapaq kachun ”, nispa.
Chhaynapi tarikushanki chayqa, ¿iman yanapasunkiman?
Manan lliw problemakunachu allichakunqa.
Ichaqa yuyaykuwaqmi chay problemaykita hukniraymantañataq allichaypi.
Chayta ruwaymi yanapasunki ama nishuta llakikunaykipaq (Proverbios 15: 15).
Chaymantapas yachawaqmi chay problemaykita aguantanaykipaq imakuna ruwayta, chhaynapin manaña wañuchikuypichu piensanki.
Chayta ruwaspaqa reparankin hatun problemakuna mana sinchi sasachu kasqanta (Job 2: 10).
AMA QONQAYCHU: Sichus huk problemaykita nishu sasapaq qhawarinki chayqa, huk orqotapas seqashawaq hinata kallpachakuy pisi - pisimanta chayta allichanaykipaq.
¿IMATAN RUWAWAQ? Imayna tarikusqaykimanta huk familiaykiwan otaq reqsisqayki runawan rimay.
Paykunan yanapasunkikuman ama nishuta llakikunaykipaq (Proverbios 11: 14).
Yachasun Diosta serviq tawa runakunamanta, paykunaqa llakikuyninkuwan mana ima ruwayta atispanku wañukapuyllataña munarqanku.
Rebeca: “Sichus ahinallapuni kanqa chayqa, ¿imapaqñataq kawsaymanri? ” (Génesis 25: 22, NM).
Moisés: “Khuyapayawaspayki kawsayniyta qechupuway, aswan allinmi kanqa, manaña sinchi sasachakuypi rikukuyniyqa ” (Números 11: 15).
Elías: “Kawsayniyta qechupuway, manan ñawpa taytaykunamanta aswan allinchu kani ” (1 Reyes 19: 4).
Job: “¿Imaraykun mana nacerqamuspa hinachu wañukapurqani? ” (Job 3: 11).
Chay runakunamanta astawan Bibliapi leenki chayqa, reparankin imayna tarikusqanku cambiasqanta.
Qanpa problemaykikunapas allichakunmanmi (Eclesiastés 11: 6).
Chhaynaqa ama pisikallpayaychu.
¿IMA NINMI BIBLIA?
“Qhariqa warmintan suticharqan Evata, payqa llapa kawsaqkunaq maman kasqanrayku ” (Génesis 3: 20)
Organización de las Naciones Unidas para la Educación, la Ciencia y la Cultura (UNESCO) nisqanman hinaqa “llapa runakunan kaqlla kanku, maymanta paqarimusqankupas kaqllan ” (Declaración sobre la Raza y los Prejuicios Raciales, de 1978).
Diosmi kamarqan Adantawan Evatawan, paykunatan kamachirqan: “Askhata miraychis, kay pachamanpas hunt’aykuychis, chaypi munayniyoq kaychis ”, nispa (Génesis 1: 28).
Chhaynaqa Adanwan Evawanmi llapa runakunaq tayta - maman kanku.
Askha watakuna qhepamanmi huk sinchi para yaqa llapa runakunata wañuchipurqan, pusaq runakunallan mana wañurqankuchu: Noé, esposan, kinsa wawankuna esposankunantin.
Llapanchismi Noepa wawankunamanta hamunchis, chaytan Biblia yachachin (Génesis 9: 18, 19).
“[Diosqa] ch’ulla runallamantan lliw runakunatapas mirachirqan kay pachantinpi tiyanankupaq ” (Hechos 17: 26)
1900 watakunapin askha t’aqa runakuna piensarqanku razanku aswan allin kasqanta.
Hukninmi karqan Nazi nisqa t’aqa, paykunan nirqanku imayna kasqankurayku aswan allin raza kasqankuta.
UNESCO nisqanman hinan ichaqa llapa razakunaqa kaqlla kanku, maymanta paqarimusqanku kaqlla kasqanrayku.
Hechos 10: 34, 35 texton nin: “Diosqa manan mayqen runatapas rikch’ayninta qhawaspachu akllan, aswanpas may suyupipas payta yupaychaspa chanin - kayta ruwaqtaqa chaskinmi ”, nispa.
Chaypi nisqanman hinaqa manan aswan allin razakunaqa kanchu.
Jesusmi nirqan: “Llapaykichismi wawqellantin kankichis ”, nispa. Cristianokunaqa chay nisqanman hinan kawsanku.
Jesusmi Taytanta nirqan qatikuqninkuna ‘ hukllapuni kanankupaq ’, chaywanmi nisharqan hukkunata mana pisichaspa huk - nisqalla kanankupaq.
“Hamuq p’unchaykunapin Señor Diospa wasin orqo aswan hatunkaray kanqa [...]. Llapa suyu runakunan chayman qhochurikamunqaku ” (Isaías 2: 2)
Askha runakunan huk nacionniyoq runakunata cheqnikunku, chayrayku askha runakuna ninku chayta chinkachinapaq kallpachakusqanchisqa yanqa kasqanta.
Wakinqa ninkun “manan hayk’aqpas chayqa chinkanqachu ” nispa.
Jehová Diosqa manan chaykunataqa hinallatachu qhawanqa.
Aswanpas Gobiernon kamachimuqtinqa, “llapa suyukunamanta, ayllukunamanta, llaqtakunamanta, tukuy rimaykunamantawan ” kaq runakunan huk - nisqalla payta servinqaku, munanakusqankutapas rikuchinqaku.
Diospa Reinonqa manan sonqonchis ukhupichu kashan, aswanpas chayqa huk cheqaq gobiernon.
Diosmi munarqan kay pachapi llapa runakuna huk - nisqalla kawsanankuta, chaytan chay gobierno hunt’anqa.
nisqa libropi 3 capitulota, chaytaqa Jehová Diospa testigonkunan ruwanku.
Internetpipas tariwaqmi www.jw.org / quz nisqapi.
¿KIKILLANMANTACHU PAQARIMURQAN?
PILLPINTOQ raphrankunaqa nishu llaphsan (liphla), ima nishu huch’uy q’opachapas otaq pisi sullallapas raphranpi kaqtinqa manan faciltachu phalayta atinman.
Ichaqa raphrankunaqa ch’akillan limpiollan kanku.
¿Imarayku? Pillpintoq raphrankunapiqa wasiq tejankuna hinan qhasqakuna churasqa kashan
¿Imaraykun ch’akilla limpiolla kanku?
Morfo azul (Morpho didius) nisqa sutiyoq pillpintoq raphrankunaqa qhawarinapaqqa llusk’an, ichaqa raphrankunaqa qhasqan, chay qhasqakunaqa wasi patapi tejakuna hinan churasqa kashan, chaytan Ohio Universidadmanta estudiaqkuna ninku.
Chay qhasqankunapitaqmi kan rayachakuna, chaynintan llusk’apun polvopas unupas.
Ingenierokunan pillpintoq raphrankuna imayna kasqanman hina polvomanta unumanta hark’aq capakunata ruwayta munanku hospitalkunapi fabricakunapi kaq maquinakunapaq.
Rikusqanchis hina cientificokunaqa animalkunaq imayna kasqankuman hinan kaqllata ruwayta munanku.
Bharat Bhushan estudiaq runan nin: “Imaymana kamasqa kaqkunaqa musphanapaqmi, huch’uyña hatunña kanku chaypas askha watakunan runakunata yanaparqan imaymanata ruwanankupaq ”, nispa.
¿Ima ninkin chaymanta?
¿Kikillanmantachu pillpintoq raphrankuna paqarimurqan, icha kamasqachu karqan?
QALLARIYPI KAQ | ¿IMARAYKUN KAWSASHANALLA?
“Tukuy llakikuyniykichista Diosman saqeychis, paymi qankunataqa cuidashasunkichis ”
Yaqapaschá nishanki: “Kay problemayqa wañuyllawanmi allichakunqa ”, nispa.
Ichaqa kanmi yanapaykuna.
Diosmanqa mañakunchis manan allinta sientekunanchisraykullachu nitaq manaña imatapas ruwayta atispañachu.
Aswanpas chaytaqa ruwanchis Dioswan rimananchispaqmi, payqa yanapaytan munawanchis.
Diosqa munanmi llakikuyninchiskunata willananchista.
Biblian nin: “Diosman llakipakuyniykikunata saqey, paymi qaqata sayachisunki ”, nispa (Salmo 55: 22).
Kunan pachan Diosmanta tukuy sonqoykiwan mañakuwaq, sutinmanta waqyakuy, sutinqa Jehová (Salmo 62: 8).
Payqa munan amigonchista hina rikunanchistan (Isaías 55: 6; Santiago 2: 23).
Dioswanqa maypipas ima ratopas rimasunmanmi, manan pipas chaytaqa hark’awasunchu.
Fundación Americana para la Prevención del Suicidio nisqanman hinaqa, “estudiokuna ruwasqankupin yacharqanku pachak runakunamanta 90 más runakuna umankumanta onqosqa kasqankurayku wañuchikusqankuta.
Chay runakunamantaqa askhan mana yacharqankuchu onqosqa kasqankuta otaq huk hospitalman mana rirqankuchu otaq manan allin atiendesqachu karqanku ”
Kanmi qanta munakuq runakuna.
Familiaykikunapas amigoykikunapas rikuchirqasunkikuñachá qanta munakusqasuykikuta.
Mana reqsisqayki runakunapas munakusunkikun.
Jehová Diospa testigonkunaqa wasin - wasinta predicaspan mayninpi tarinku sinchi llakisqa runakunata. Chay runakunan nirqanku mana imata ruwayta atisqankurayku wañuchikuypi piensasqankuta, yanapanata necesitasqankutapas.
Jehová Diospa testigonkunaqa predicasqankupin chay runakunata yanapanku.
Paykunaqa Jesús hinan runakunata munakunku.
Qantapas munakusunkikun.
Doctorwan yanapachikuy.
Runakunaqa llaki onqoywan kasqankuraykun astawanqa wañuchikuypi yuyaykunku.
Llaki onqoywan kashanki chayqa yanapayta maskhay, imaynan cuerpoykimanta imaykipas nanaqtin doctorman rinki, chay hinatan yanapayta maskhanayki.
Chay llaki onqoyqa pitapas hap’inmanmi hinaspapas kanmi chaypaq tratamientokuna.
AMA QONQAYCHU: Llaki onqoywan kaspaqa huk t’oqopi hinan tarikushanki, chaymanta lloqsiyqa sasan, ichaqa hukkunaq yanapayninwanqa lloqsinkin chaymanta.
¿IMATAN RUWAWAQ?
Llaki onqoymanta hukkunamantapas yachaq doctorwan yanapachikuy.
Sichus nishutapuni wañuchikuypi yuyaykushanki chayqa, hukkunawan yanapachikuy: Telefonopin waqyawaq chaykunamanta yachaq runakunata otaq huk hospitalman riwaq emergencias nisqaman.
Chaypin preparasqa runakunata tarinki yanapanasuykikupaq.
QALLARIYPI KAQ | ¿IMARAYKUN KAWSASHANALLA?
“Llamp’u sonqokunan [...] kay hallp’ata chaskinqaku, sumaq thak - nisqataq tiyakunqaku ” (SALMO 37: 11)
Bibliaqa willanmi runaq p’unchayninkuna pisilla kasqanta problemankunataq askha kasqanta (Job 14: 1).
Kay tiempopiqa llapanchismi problemayoq kanchis, chaymi wakinqa ninku “chaykunaqa manan hayk’aqpas cambianqachu ” nispa.
¿Qanpas chaytachu ninki?
Bibliaqa willanmi chaykuna cambiananta, chay suyakuyqa llapa runakunapaqmi.
Kaykunatan Biblia willan:
Jehová Diosqa sumaqta kawsananchistan munarqan (Génesis 1: 28).
Jehová Diosmi prometewanchis kay pachata paraisoman tukuchinanta (Isaías 65: 21 - 25).
Chay prometesqanqa hunt’akunqapunin, Apocalipsis 21: 3, 4 texton nin:
“Kunanqa runakunawanñan Diosqa tiyan, paykunawantaqmi tiyanqapas.
Paykunan llaqtan kanqaku, kikin Diostaqmi paykunawan kashanqa, Diosninkutaq kanqapas.
Diosmi paykunaq ñawinkumanta tukuy weqeta pichanqa, manan wañuypas kanqañachu, manallataqmi llakikuypas, waqaypas, nanaypas kanqañachu, ñawpaqkaqkunaqa manaña kapusqanrayku ”
Kayqa manan huk mosqoy hinallachu, Jehová Diosmi chayta hunt’anqa, payqa munanmi chay ruwayta hinaspapas payqa atiyniyoqmi chayta ruwananpaq.
Bibliaq nisqanqa hunt’akunqapunin, chay yachasqanchismi kallpachawanchis kawsashanallanchispaq.
AMA QONQAYCHU: Yaqapaschá mana kaqllachu sapa p’unchay sientekunki, ichaqa problemakuna tukukunanmanta Bibliaq nisqanqa yanapasunkin allinlla kashanaykipaq.
¿IMATAN RUWAWAQ? Kallpachakuy hamuq tiempomanta Bibliaq nisqanta yachanaykipaq.
Jehová Diospa testigonkunan kusisqa yanapasunkiku chayta yachanaykipaq.
Tiyasqayki ladoman hamuq Testigokunawan rimawaq otaq Internetpi jw.org nisqapi astawan yachawaq.
Internetpi jw.org nisqaman haykuspaqa ñit’iykuy QELQAKUNA > INTERNETPI QELQAKUNA nisqaman.
Astawan yachanaykipaq “Maskhay ” nisqapi qelqay“ llaki onqoy ”, “wañuchikuyta ” nisqa simikunata.
Fondo Mundial para la Naturaleza nisqanman hina, 1997 watamanta 2011 watakaman Gran Mekong nisqa ladopi mana reqsisqa plantakunata animalkunata ima tarirqanku.
Gran Mekong nisqa ladopin tarikun Camboya, Laos, Myanmar, Tailandia, Vietnam, Yunnan (China) nacionkuna. 2011 watapin tarirqanku 82 plantakunata, 44 animalkunatawan, chay tarisqankupitaq kasharqan suchuq animalkuna (Trimeresurus rubeus nisqa sutiyoq puka ñawi mach’aqway), challwakuna, huk animalkunapas.
Askha nacionkunapin runakuna kikin runamasinkuta vendeshanku, chaytan willarqan huk periódico.
Chay runakunan astawanqa wakchakunata, mana llank’anayoqkunata, huk razamanta kaqkunata vendenku, ¿imapaq?
Prostituta hina llank’anankupaq, sasa llank’anakunapi kanankupaq, cuerponpa partenkunata vendenankupaq ima.
Estudiosokunaq nisqanman hinaqa televisionta nishuta qhawaq wawakuna otaq wayna - sipaskunaqa “wiñayta tukuspan manaña runakunawan huñukuyta munankuñachu ”.
Academia Americana de Pediatría nisqanman hinaqa “wawakunaqa 1 otaq 2 horallatan televisionpi allin programata qhawananku ”, chay estudiosokunapas kaqllatataqmi ninku.
Hinaspapas inti nishuta q’oñirisqanraykun mana ratollachu chhullunkukuna ruwakun, chaymi wasikunataqa manaña imapas hark’anñachu hatun wayrakunamanta.
Runakunaqa askha qolqetan gastanku wayrata mana qhellichaspalla electricidad nisqata ruwanankupaq, chaymi mayninpiqa intita otaq wayrata utilizanku.
Chaywanpas “20 watakuna ñawpaqpi hinan kaqllata wayrata qhellichashanku ”, chaytan nirqan Agencia Internacional de Energía nisqamanta Maria van der Hoeven directora.
FAMILIAKUNAPAQ YANAPAYKUNA | WAWAKUNATA UYWASPA
Huk señoran noticiakunapi uyarirqan internetpi burlakuqkuna, violadorkuna, suwakuna ima kasqanta.
Hinan sinchita llakikurqan, wawanmi sapa kutilla internetman haykushan, manataq reparanchu ima peligrokuna kasqantapas.
¿Kaqllatachu wawaykipas ruwashan?
Wawaykitaqa yachachiwaqmi allin yuyaywan internet utilizayta.
Ichaqa ñawpaqtaqa allintan yachanayki internet imayna kasqanta.
Huk aparatokunawanpas atikunmi internetman haykuyta.
Llapankuq rikunankupi computadorata churayqa allinmi.
Ichaqa sichus wawaykiq celularninpi otaq tableta nisqanpi internet kan chayqa, mana piqpa qhawasqallanmi ima ratopipas haykunman.
Wakinqa accidentepin rikukapunku, ichaqa manan chayraykuchu nisunman “carrota manejayqa huchan ” nispa.
Chay hinallataqmi internetwanpas.
Wawaykiqa allin yuyaywan utilizayllatan yachanan
Wakinqa askha horan internetpi kashanku. 19 watayoq sipas kayta nirqan: “Internetmanqa ratolla kanaypaqmi haykuni, ichaqa askha horan videokunata qhawaspa kapuni.
Kallpachakunaymi cuerpoyta kamachinaypaq ”, nispa.
Internetpiqa wakin runakunan wawaykiq qelqasqanta fotokuna churasqantapas utilizanku, ¿imapaq?
Maypichus tiyasqanta, ima escuelapi estudiasqanta, wasipi ima horapi sapallan kasqantapas yachanankupaq.
Wakinqa mana allinta yuyaykuspan imaymanata internetpi churanku.
Internetpi imatapas churaqtinchisqa, chaypin tukuy tiempo kanqa.
Wakinqa internetpin churanku mana allin fotokunata millay rimaykunata ima.
Qhepamanqa hukkunan chayta tarinkuman, yaqapaschá llank’anata qoq runa.
Ama qonqaychu: Internetman haykuyqa manan huchachu, ichaqa allin yuyaywanmi utilizananchis.
Yachachiy importante kaqkunata ñawpaqta ruwananpaq, tiemponta allinta utilizananpaqpas.
Allin runa kanapaqqa yachananchismi importante kaqkunata ñawpaqman churayta.
Internetmantaqa kaykunan aswan importante: familiawan rimay, tareakunata ruway, wasipi ruwanakunata hunt’ay ima.
Wawayki askha hora internetpi kashan chayqa, niy hayk’a tiempolla kananta, hasta relojwanpas controlawaqmi (Bibliaq yachachikuynin: Filipenses 1: 10).
Yachachiy allin yuyaywan internetpi imatapas churananpaq.
Wawaykita yachachiy kaykunata tapukunanpaq: ¿Kayta qelqaqtiy pillapas k’irisqachu sientekunqa?
¿Imatan ninqaku ñoqamanta kay fotota churaqtiy?
¿Imaynan sientekusaq tayta - mamay otaq huk runakuna chay fotota otaq qelqasqayta qhawaqtinku?
¿Imatan ñoqa niyman chayta ruwaq runamanta?
(Bibliaq yachachikuynin: Proverbios 22: 3.)
Yachachiy allin reparaq kananpaq.
Wawaykiq lliw ruwasqantaqa manan controlayta atiwaqchu.
Chayraykun yachachinayki “allinkaqta mana allinkaqta reparayta ”.
Ama wawaykitaqa kaykunallatachu niy: “Kaytaqa ama ruwaychu ”,“ Chayta ruwanki chayqa castigasaykin ”, nispa, aswanpas yachachiy allin reparaq kananpaq.
¿Imayna runa hinan qhawarisqa kayta munan?
¿Allin runa hinachu, icha mana allin runa hinachu?
Yachachinaykin allinta imatapas decidinanpaq, qanwan kashaspa otaq sapallan kashaspapas (Bibliaq yachachikuynin: Proverbios 3: 21).
“Wawakunaqa yachankun internetmanta, tayta - mamakunan ichaqa yachanku imayna kawsayta ”
Internetman haykuyqa carrota manejay hinan, allin yuyaywanmi utilizananchis.
Wawaykiqa necesitanmi qan yanapanaykita.
Internetmanta yachaq Parry Aftab runan nirqan: “Wawakunaqa yachankun internetmanta, tayta - mamakunan ichaqa yachanku imayna kawsayta ”, nispa.
‘ Aswan allin kaqta akllakuychis ’
“Yuyayniyoqqa mana allin kaqtan reparan hinaspan pakakun, pisi yuyayniyoqkunan ichaqa pasallanku hinaspan k’irisqa rikukapunku ” (Proverbios 22: 3)
“Allin reparayta allin yuyaykukuyta waqaychay ” (Proverbios 3: 21)
Sichus chhayna runa kasqanta rikuchishan chayqa, atinmanmi internet - ta utilizayta, ¿imarayku? Internetpiqa pruebapin tarikunqa ” “Wawaykita munakuywan, paypi confiaspa ima wiñachiy allinta kawsananpaq ” (inglés simipi), Kenneth Ginsburg hinallataq Susan FitzGerald
¿IMA NINMI BIBLIA?
“Tukuy ruwasqankunapin yuyaymanasaq, ruwasqankunatan yuyarisaq ” (Salmo 77: 12)
Runakunaqa imaymanatan ruwanku “kaymi yuyaymanay ” nispa. Wakinqa huk religionkunaq ruwasqankutan qatikunku.
Huk qelqaq runa chaymanta nirqan: “Yuyayniykiqa ch’usaq kanan, manan imapipas piensanaykichu ”, nispa.
Chay runa hinan wakinqa ninku “sichus yuyayniyki ch’usaq kanqa wakin simikunallapitaq otaq dibujokunallapitaq piensanki chayqa thakmi sientekunki ” nispa.
Bibliaqa kallpachawanchismi yuyaymanananchispaq (Josué 1: 8).
Ichaqa manan niwanchischu “yuyayniykin ch’usaq kanan otaq huk simita thawtispan kanayki ” (mantra) nispaqa.
Aswanpas Bibliaqa yuyaymanaymanta rimaspaqa allin kaqkunapi allinta yuyaykuymantan rimashan, wakinqa kanman Diospa kamachikuyninkunapi, kamasqankunapi, imayna Dios kasqanpipas.
Diospa huknin siervonmi nirqan: “Tukuy ruwasqaykikunatan yuyaymanani, makiykiq ruwasqankunatan qhawarini ”, nispa (Samo 143: 5).
Nillarqantaqmi: “Puñuykuspaymi yuyariyki, tutakunapin yuyaymanayki ”, nispa (Salmo 63: 6).
“Chanin runaqa allintan yuyaykun kutichinanpaq ” (Proverbios 15: 28)
Bibliaq nisqanman hina yuyaymanasun chayqa, aswan allin runamanmi tukupusun, imatapas ruwananchispaq kallpachasqa sientekusun, caracterninchispas allinmi kanqa.
Chaykunataq yanapawasun allin yuyaywan imatapas rimananchispaq ruwananchispaq ima (Proverbios 16: 23).
Hinaspapas kusisqan kawsasunchis, Diospi yuyaymanaq runamantan Salmo 1: 3 texto nin: “Payqa mayu patapi sach’a hinan, tiempollanpi ruruq sach’a hinan, raphinpas q’omerllapunin kashan.
¡Imapas ruwasqanqa allillanpunin! ”, nispa.
Chaymantapas yuyaymanayqa yanapawanchismi allin entiendeq kananchispaq, yachasqanchista umallanchispi hap’inanchispaqpas.
Kaywan entiendesun: Bibliata otaq Diospa kamasqankunata estudiaspaqa imaymanatan yachanchis.
Ichaqa chaykunapi yuyaymanasun chayqa, reparasunmi imaynatachus chaykuna ñawpaq yachasqanchiskunawan tupasqanta.
Wasita hatarichiqkunaqa ladrillokunatan cementowan k’askachinku, chay hinatan sichus sapanka estudiasqanchispi yuyaymanasun chayqa aswan yachayniyoq kapusun.
“Runaq sonqonqa tukuy imamantapas aswan q’otukuqmi, millay ruwaqtaq kanpas, ¿pitaq chay sonqotari reqsinman? ”
(Jeremías 17: 9)
“Runakunaq sonqonmantaqa lloqsimun: mana allin yuyaykuna, wasanchaykuna, qhelli huchapi puriykuna, runa wañuchiykuna, suwakuykuna, munapakuykuna, millay kaykuna, q’otuykuna, mana p’enqarikuykuna [...], mana yuyayniyoq kaykunapiwan ”.
Ima yuyaykusqanchispas ninamanmi rikch’akun, sichus mana controlasunchu chayqa millay kaqkunapin yuyaymanayta qallarisunman hinaspataq huchaman urmasunman.
Chayraykun Bibliaqa kallpachawanchis “tukuy cheqaqkaqpi, tukuy allinkaqpi, tukuy chaninkaqpi, tukuy ch’uyakaqpi, tukuy sumaqkaqpi, tukuy allin qhawarinapaq kaqpi ” ima yuyaykunanchispaq.
Sichus allin kaqkunallapi yuyaykusun chayqa allin runamanmi tukupusun, rimayninchisqa ancha sumaqmi kanqa, hukkunawanpas allintan kawsasun.
Kaykunamanta yachachin
© 2014 Watch Tower Bible and Tract Society of Pennsylvania
3 Pachantinmanta willakuykuna
8 Familiakunapaq yanapaykuna
10 ¿Ima ninmi Biblia?
12 Familiakunapaq yanapaykuna
14 ¿ima ninmi Biblia?
16 ¿Kikillanmantachu paqarimurqan?
Mana chinkakuspa puriq aca tanqa
Kaypi yachay wayna - sipaskunaq tapukusqankuta Bibliaq kutichisqanta:
• “¿Preparasqachu kashani wasiymanta ripunaypaq? ”
• “¿Iman yanapawanman manaña warmi - qhari puñuypi piensanaypaq? ”
Kay videotapas qhawawaqmi: “¿Imatan huk wayna - sipaskuna ninku celular utilizaymanta? ”
(Ñit’iykuy ENSEÑANZAS BÍBLICAS > JÓVENES nisqapi, español simipi)
Dibujokunayoq willakuyta leenapaq.
Kaykunata ruwayqa wawaykichiskunatan yanapanqa Bibliaq rimasqan wakin runakunata reqsinankupaq, allin kaqkunata yachanankupaqpas.
(Ñit’iykuy ENSEÑANZAS BÍBLICAS > NIÑOS nisqapi, español simipi)
QALLARIYPI KAQ
GRAN BRETAÑA nacionpin 2010 watapi 25 diciembre killapi 42 watayoq warmi internetpi amigonkunaman huk mensajeta apachirqan, chaypin willarqan wañuchikuy munasqanta.
Payqa usqhaylla yanapanankutan necesitarqan.
Internetpi amigonkuna waranqanpiña karqan chaypas, manan pipas paytaqa yanaparqanchu.
Qhepa p’unchaytan policiakuna wañusqata payta tarirqanku.
Chay warmiqa nishuta drogakuspan wañusqa.
Kay tiempopiqa internet kasqanwanmi runakunaqa waranqanpi amigokunata tarinku.
Pipas amigon kananpaqqa sutillantan correo nisqapi qelqanku, manaña amigon kananpaqtaq sutillanta picharqapunku.
Ichaqa Gran Bretaña nacionmanta warmita imachus sucedesqanmi kayta reparachiwanchis: Pisi runakunallan cheqaq amigokunayoqqa kanku.
Huk encuestaq nisqanman hina, runakunaqa askha runakunataña reqsinku chaypas pisillan cheqaq amigokunayoqqa kanku.
Askha runakunan kayta ninku: “Allin amigokunayoq kayqa ancha importanten, paykunataqa manan internetpi otaq celularpi sutinkuta churaspallachu tarisun ”, nispa.
Qanpas chaytachá ninki.
¿Imatan qhawanki pipas amigoyki kananpaq?
¿Imatan ruwawaq allin amigo kanaykipaq?
¿Imatan ruwananchis piwanpas tukuy tiempo amigo kananchispaq?
Yachasun Bibliaq yachachisqan tawa yanapaykunamanta, chaykunan yanapasunki allin amigo kanaykipaq.
Allin amigo kananchispaqqa hukkunaq allinnintan astawanqa maskhananchis.
Ichaqa piwanpas amigo kaspaqa manan hukllachu chayta ruwanan, aswanpas iskayninkun kallpachakunanku huk ruwaykunata saqesparaq yanapanakunankupaq.
Tapukuy: “Imapas pasaqtin, ¿tukuy sonqowanchu amigoyta yanapayman, tiempoyta kaqniykunata gastasparaq? ”, nispa.
Ama qonqaychu: Allin amigota tarinaykipaqqa, qanmi ñawpaqtaqa allin amigo kanayki.
Irene: “Amigoyoq kayqa huk huertapi sumaq t’ikakunata wiñachiy hinan: tiemponchistan qonanchis, munakuywantaq cuidananchis.
Ñawpaqtaqa allin amigon kananchis, hukkunaq allinnintan maskhananchis, necesitasqan ratopitaq yanapananchis ”.
Luis Alfonso: “Kay tiempopi runakunaqa paykunallapin piensanku.
Chaymi ancha munaypuni sichus pipas sonqomantapuni yanapawanchis chayqa ”.
“Imaynatachus qankunapaq runakunaq ruwananta munankichis, chay hinallatataq qankunapas paykunapaq ruwaychis ”.
Chaywanmi Jesusqa kallpachawanchis sumaq sonqo kananchispaq.
Sichus tukuy sonqomanta amigoykikunata yanapanki chayqa, paykunaqa qanwanmi kayta munanqaku.
Amigoykiwanqa munasqaykichis temakunamantan rimawaqchis.
Uyariy amigoykita, respetaytaq ima nisqantapas.
Imatapas allinta ruwaqtinqa “kusa ruwasqayki ” nispa kallpachay.
Mayninpiqa amigonchis yaqapaschá consejo qonanchista necesitanqa, chayta ruwayqa sasapaschá kanqa.
Ichaqa allin amigoqa kallpata hap’ispan imapichus pantasqanta nin, hinaspapas munakuywanmi yanapan.
Juan: “Cheqaq amigoqa imachus piensasqantan sut’ita willan, manataqmi phiñakunchu sichus amigon mana kaqllatachu piensan chayqa ”.
Eunice: “Wakinqa tiemponkuta t’aqanku ñoqawan kanankupaq, uyariwankutaq ima nisqaytapas astawanqa problemapi tarikuqtiy, chhayna amigokunatan anchata munakuni ”.
Silvina: “Allin amigoqa munanmi allin kanaykita, chaymi sut’ita imatapas nisunki nanasunkiña chaypas ”.
“Usqhaylla uyariq kaychis, ichaqa allin yuyaywan rimaychis, amataq usqhayllachu phiñakuychis ”.
Imamantapas ñoqallanchis rimasun chayqa, kaytapas nishasunman hinan kanman: “Ñoqaq nisqayqa aswan importanten ”, nispa.
Sichus amigoyki ima piensasqantapas otaq llakichisqantapas willayta munasunki chayqa, tukuy yuyaywan uyariy.
Amataq phiñakuychu sichus imatapas nisqasuykirayku k’irisqa hina sientekunki chayqa.
Proverbios 27: 6 texton nin: “Amigoqa munakuspan nanaqta k’amiykusunki ”, nispa.
Amigoykita astawan reqsispaqa, astawanmi reparanki pantaq runa kasqanta.
Qanpas amigoykikunapas pantaqmi kankichis.
Chayrayku ama niychu: “Amigoyqa manan imapipas pantananchu ”, nispaqa.
Astawanqa allin ruwasqankunata qhaway, imapipas pantaqtintaq pampachay.
Samuel: “Runaqa munanmi hukkuna allinta imatapas ruwanankuta, paykunaña chay ruwayta mana atinkuchu chaypas.
Sichus reparakusun pantaq kasqanchista, pampachasqa kayta necesitasqanchistapas chayqa, hukkuna pampachaytan yachasun ”.
Daniel: “Amigonchiskunaqa imapipas pantanqakupunin, chaytan entiendenanchis.
Ima problemapas kaqtinqa kallpachakunanchismi usqhaylla allichananchispaq, qonqapunanchistaqmi chay problemata ”.
¿Pampachaq runachu kanki?
“Llapanchismi imaymanapi pantanchis.
Pipas rimaspa mana pantaqmi allin takyasqa runaqa, atintaqmi lliw cuerponwanpas kasuchikuyta ”.
Chay textoq nisqanta entiendesun chayqa, amigonchiskunawanmi pacienciayoq kasun, ima ruwasqankuña phiñachiwasun chaypas aguantasunmi.
Biblian nin: “Qankunapura paciencianakuychis, pipas hukpa contranpi imatapas riman chayqa, pampachaykunakuychis [...].
Munakuq sonqo kaychis, munakuymi tukuy imatapas sumaqta hukllaman tukuchin ”, nispa.
Amigonchiskunataqa allinta akllananchis.
Ichaqa manan chayraykuchu wiñaymasinchiskunallata otaq estudioyoq runakunallata akllananchis.
Imaymana edadniyoq, imaymana llaqtakunamanta runakunawan huñukusun chayqa, kawsayninchismi aswan sumaq kanqa.
Unai: “Gustawasqanchis p’achallawan tukuy tiempo churakusun chayqa, tiempowanqa aburrikusunmi.
Chay hinatan sucedewasunchis sichus wiñaymasinchiskunallawan otaq ñoqanchis hina gustoyoq runakunallawan huñukusun chayqa ”.
Funke: “Imaymana edadniyoq runakunawan huñukusqaymi yanapawarqan allin yuyayniyoq runa kanaypaq, manaña p’enqali kanaypaq, maypipas yachakuqlla kanaypaq ima.
Amigoykunaqa chaywanmi kusikunku ”.
Imaymana edadniyoq amigokunata maskhay
“Sonqoykichista kichariychis ”.
Bibliaqa kallpachawanchismi imaymana edadniyoq runakunawan amigontin kananchispaq.
Chayta ruwaspaqa askha runakunatan reqsisun, hinaspapas chay runakunan munakuwasun.
Kay videota qhaway: “¿Imaynan kanku cheqaq amigokuna? ”, chaytaqa tarinki www.jw.org / es nisqapi
¿IMA NINMI BIBLIA?
“Ñut’u hallp’an kanki, ñut’u hallp’amantaqmi tukupunki ” (Génesis 3: 19)
Wakinqa ninku: “Pipas wañuspaqa hanaq pachamanmi ripun, hukkunataq infiernoman otaq purgatorioman, wakintaq mana yachakunchu maypi kasqankuta ”, nispa.
Hukkunataq reencarnación nisqapi creenku.
Religionpi mana creeqkunan ichaqa piensanku pipas wañupuqtin ch’usaqman tukupusqanta.
Eclesiastés 9: 10 texton nin: “Wañuy - pachapiqa manan ima llank’anapas yuyanapas reqsinapas yachanapas kanchu ”, nispa.
¿Iman suceden runakunatapas animalkunatapas wañuqtinku?
Eclesiastés 3: 20 texton nin: “Lliwmi kaq cheqasllaman ripun, llapallanmi ñut’u hallp’amanta ruwasqa karqan, llapallantaqmi ñut’u hallp’aman tukupunqa ”, nispa.
“Wañukapuspanqa hallp’amanmi tukupun, chay p’unchaypachan yuyaykusqankunaqa chinkapun ” (Salmo 146: 4)
Kaytan ninku: “Sichus pipas allinkunata ruwan chayqa, wañuspaqa wiñaypaqmi kusisqa kawsanqa.
Ichaqa sichus pipas mana allinkunata ruwan chayqa, wañuspaqa wiñaypaqmi ñak’arinqa ”, nispa.
Wakintaq ninku: “Wañusqanchis qhepamanqa ñawpaqtan ch’uyanchasqa kananchis, chayta ruwaspallan Dioswan kayta atisun ”, nispa.
Wañupuqkunaqa manañan kusikunkuñachu nitaqmi ñak’arishankupaschu.
Wañuqqa manan imatapas yachanñachu, chaymi mana yanapawasunmanchu nitaq ima mana allintapas ruwawasunmanchu.
Eclesiastés 9: 5, 6 texton nin: “Kawsashaqkunaqa yachankun wañukapunankuta, wañukapuqkunan ichaqa mana imatapas yachankuchu [...].
Munakuyninkupas cheqnikuyninkupas envidiakuyninkupas tukukapunñan, manañan astawanpas kay pachapi ima ruwanatapas ruwaysikunkuñachu ”, nispa.
“Runari, ¿wañuspa kawsarinñachu?
Ñoqaqa suyakusaqmi [...] kacharisqa kanay p’unchaykama ” (Job 14: 14)
Kaytan ninku: “Pipas infiernoman ripun chayqa manan ima suyakuyninpas kanñachu, chaypin wiñaypaq ñak’arinqa.
Pikunataqchus purgatorioman ripunku chayqa, ninawan ch’uyanchasqa kaspañan Dioswan kayta atinqaku ”, nispa.
Diospa churin Jesucriston wañupuqkunataqa kawsarichimpunqa.
Biblian nin: “Ama kay nisqaywanqa musphaychischu, aya p’ampanakunapi lliw kaqkunaq Runaq Churinpa kunkanta uyarinanku tiempon chayamunqa.
Hinan [...] kawsarimpunqaku ”, nispa.
Kawsarimpusqanku qhepaman runakunaqa imaynatachus kawsasqankuman hinan wiñay kawsayta chaskinqaku.
Kawsarimpuymanta astawan yachanaykipaq qhaway ¿Imatapunin Biblia yachachin? librota 7 capitulota, chaytaqa Jehová Diospa testigonkunan ruwan.
Chay libroqa www.jw.org / quz nisqapipas kashanmi.
FAMILIAKUNAPAQ YANAPAYKUNA | CASARASQAKUNAPAQ
Yaqapaschá pisi tiempollaraq casarasqa kashankichis, qolqeykichistaq t’oqo bolsamanta hina pisiyapushan.
¿Pin huchayoq chhaynapi tarikusqaykichismanta?
Ama niychischu “qosaymi otaq esposaymi huchayoq ” nispaqa.
Aswanpas iskayniykichis allinta reparaychis imaraykuchus chhaynapi tarikusqaykichista.
Tayta - mamaykichiswan kawsarqankichis chayqa, manapaschá yachasqachu kashankichis facturakunata pagayman nitaq iskayniykichispi piensaspa gastanaykichispaqpas.
Chaymantapas yaqapaschá hukniykichis qolqe gastayllata munan hukniykichistaq qolqe waqaychayllata.
Qolqeta allinta utilizaytaqa manan usqhayllachu yachankichis.
Qolqe manu kayqa mana allin qora hinan, hinallata qhawasun chayqa astawanmi wiñanqa
Imatapas qhepapaqña saqesqaykichisrayku.
Jim sutiyoq empresarion willarqan chayllaraq casarakuspa askha qolqeta gastasqanta.
Paymi nirqan: “Facturaykunata qhepataña pagasqayrayku interesllantaraq waranqanpi paganay karqan.
Hinan ch’usaq bolsillo qhepakapurqayku ”, nispa.
Mana rikukuq qolqe.
Tarjetakunawan otaq internet yanapayninwan imatapas rantinkichis chayqa, ratollan qolqeykichista gastapuwaqchis, ¿imarayku?
Tarjetakunawan rantispaqa manan qolqeykita rikunkichu.
Chaymantapas cuidakunaykichismi manullapi imatapas rantinaykichismanta.
Imaraykuña chaykunapi tarikunku chaypas, qolqemanta problemakunan astawanqa casarasqakunata llakichin.
Huk libron nin: “Askha qolqeyoqña otaq pisi qolqeyoqña kanku chaypas, yaqa llapa casarasqakunan ninku qolqerayku astawanqa problemakunapi tarikusqankuta ”, nispa.
Huchachanakushanaykichismantaqa kallpachakuychis qolqeta allinta utilizanaykichispaq.
Chaymantapas kallpachakuychis qolqerayku ama t’aqanasqa hina kanaykichispaq (Bibliaq yachachikuynin: Efesios 4: 32).
Gastasqaykichismanta huk listata ruwaychis.
Chay listapi anotaychis huk killapi imakunapichus gastasqaykichista.
Chaypin reparankichis imakunapichus astawan gastasqaykichista, chaytaq yanapasunkichis qolqeykichista allinta utilizanaykichispaq.
Huk killapi hayk’a qolqe gastanaykichismanta huk listata ruwaychis, chaypin kanman mikhunapaq, p’achapaq, alquilerpaq, hukkunapaqpas.
Hinaspapas qelqallaychistaq sapankapi hayk’atachus gastanaykichista (Bibliaq yachachikuynin: Lucas 14: 28).
‘ Manuqqa manukuqninkunatan kamachin ’ (Proverbios 22: 7)
Sapa killa sapanka gastopaq qolqeykichista t’aqaychis (mikhunapaq, alquilerpaq, hukkunapaqpas).
Wakinqa sobrekunapin qolqeta churanku, chaypitaq qelqanku “mikhunapaq ” otaq“ alquilerpaq ” nispa.
* Sichus mayqen sobrepas ch’usaqyarqapun chayqa, manañan gastankuñachu otaq huk sobremanta qolqeta horqonku.
Allin yuyayniyoq kaychis.
Kusisqa kawsananchispaqqa manan valorniyoq kaqkunatachu rantinanchis.
Jesusmi nirqan: “Runaq kawsayninqa manan askha kaqniyoq kaspallachu allin kanqa ”, nispa.
Jesuspa nisqanpi confiankichis chayqa, allin yuyaywanmi qolqeykichista utilizankichis (Bibliaq yachachikuynin: 1 Timoteo 6: 8).
Cambiokunata ruwaychis.
Aaron runaqa iskay watañan casarasqa kashan, paymi nirqan: “Ñawpaqpiqa restaurantepin mikhuq kayku, televisionpi askha canalkunayoq kanaykupaqpas pagaqmi kayku, qhepamanmi ichaqa repararqayku sinchita gastasqaykuta.
Chaymi qolqeykutaqa manaña tukuy munasqaykupichu gastanayku karqan ”, nispa.
Chayllaraq casarasqakunamantaña rimasun chaypas, kaypi yachachikusqanqa llapa casarasqakunapaqmi.
Sichus tarjetawan otaq Internetninta pagankichis chayqa, huk hojapi imapichus gastasqaykichista qelqaychis, chaytataq sobreman churaychis.
“Sumaq sonqo kaychis, khuyapayanakuq, pampachaykunakuq ”
“Pipas torreta sayarichiyta munaspaqa tukunankama gastananpaqmi ñawpaqtaraq qolqenta yupan hayk’achus kasqanta ”
“Mikhunanchispaqpas p’achakunanchispaqpas kashaqtinqa, chaykunawanmi sonqopas - sonqo kashananchis ”
MICAH RUNA MEGAN ESPOSANWAN
“Mayninpiqa hukllan facturakunata hukkunatapas pagan, ichaqa iskayninkun allinta yachananku imakunapichus qolqeta gastakushasqanta.
Rimanakuspa imatapas ruwanqaku chayqa, problemakunapas pisillan kanqa ”
DAVID RUNA NATALEINE ESPOSANWAN
“Bancopi qolqeykichistaqa manan llapantachu gastanaykichis.
Allin yuyaywanmi qolqeykichistaqa gastanaykichis.
Sichus llapanta gastapuwaqchis chayqa, carroykichis malograkuqtin otaq imapas kaqtinmi mana qolqeykichis kanqachu ”
¿KIKILLANMANTACHU PAQARIMURQAN?
ACA tanqaqa wakin animalkunaq acantan ima hinaraq maskhan, ¿imapaq?
Chayta mikhunanpaq, chaypi runtunkunata churananpaq ima.
Chaymantapas utilizanku china aca tanqakunata paykunaman pusamunankupaq.
Chaymi acataqa manaraq ch’akirushaqtin ima hinaraq makhanku.
Huk kutinmi investigaq runakuna rikurqanku 16.000 aca tanqakuna elefanteq acanta iskay horallapi ch’usaqyachisqankuta.
Mayninpiqa askhan saru - saruraq huk acapi huñunakunku, chaymi wakinqa usqhaylla q’ompota ruwaspa karuman apanku, phupa hallp’apitaq p’ampanku.
Hinaspapas chay q’ompo acataqa rectollatan apanku, ¿imarayku? Usqhaylla rinankupaq, mana qechuchikunankupaq ima.
Aca tanqaqa p’unchaypipas tutapipas mana chinkaspan rectollata purin.
¿Iman aca tanqata yanapan? Ñawpaq estudiokunapi yachasqanku hina, aca tanqaqa intiq k’anchayninwan killaq k’anchayninwan iman pusachikun. Ichaqa killa mana rikhurisqan tutapipas aca tanqaqa mana chinkaspan rectollata purin.
Sudáfrica ladomanta investigaqkunaq nisqanman hina, aca tanqaqa manan wakin ch’askallawanchu pusachikun, aswanpas Vía Láctea (millonninpi huñunasqa ch’askakuna) nisqaq k’anchayninwanmi.
Huk revistaq nisqanman hina, chaywanmi runaqa chayraq reparashan “animalkuna Vía Láctea nisqawan yanapachikusqankuta ”.
Marcus Byrne investigaq runa nirqan: “Aca tanqaq ñosqhonnin sinchi huch’uyllaña chaypas, pisi ch’askakuna kasqan tutapipas mana chinkaspallan purin ”, nispa.
Nillarqantaqmi: “Aca tanqaq ruwasqanqa runatan yanapanman pisi k’anchaypi allinta rikuq maquinakunata ruwanankupaq ”, nispa.
Yaqapaschá huk maquinata ruwankuman edifiokuna thunikusqanpi chinkasqa runakunata tarinankupaq.
¿Ima ninkin chaymanta?
¿Kikillanmantachu chay aca tanqa rikhurimurqan, icha kamasqachu karqan?
¿Yacharqankichu kayta?
Aca tanqaqa hallp’atan wayayachin, wanochan, plantakunaq muhunta ch’eqechin, hinaspapas ch’uspikuna mana sinchita mirananpaqmi yanapakun.
Kaykunamanta yachachin
© 2014 Watch Tower Bible and Tract Society of Pennsylvania
Kaqninchiskuna chinkaqtin
Onqosqa tarikuspa
Familianchis wañupuqtin
3 Pachantinmanta willakuykuna
8 Familiakunapaq yanapaykuna
¿Allinchu hukkunawan rimashaspa celularta qhawapayay?
10 ¿Ima ninmi Biblia?
Diosmanta hamuq mosqoykuna
12 Imaynatan allipunasunman
16 ¿Kikillanmantachu paqarimurqan?
Uñankunata wiksanpi wiñachiq k’ayra
Kaypi yachay wayna - sipaskunaq tapukusqankuta Bibliaq kutichisqanta:
• “¿Imaynatan kutichiyman warmi qhari puñuymanta tapuwaqtinku? ”
• “¿Imatan ruwayman ñoqamanta rimakuwaqtinku? ”
• “¿Imaynatan ruwanaykunata tiempollanpi tukuyman? ”
Kay videotapas qhawawaqmi: “¿Ima ninkun wayna - sipaskuna qolqemanta? ”
(Ñit’iykuy ENSEÑANZAS BÍBLICAS > JÓVENES nisqapi, español simipi)
Dibujokunayoq willakuyta leenapaq.
Kaykunata ruwayqa wawaykichiskunatan yanapanqa Bibliaq rimasqan wakin runakunata reqsinankupaq, allin kaqkunata yachanankupaqpas.
(Ñit’iykuy ENSEÑANZAS BÍBLICAS > NIÑOS nisqapi, español simipi)
FAMILIAKUNAPAQ YANAPAYKUNA | WAYNA - SIPASKUNAPAQ
Mayninpiqa amigonkuwan parlashaqtinkun celularninkuman huk mensaje chayamun.
Chhaynapi tarikuspa, ¿imatan ruwawaq?
Amigoykiwan rimashasqayki ratopichu mensajeta leewaq.
“Mensajeytaraq leerusaq ” nispachu niwaq amigoykita.
Amigoykiwanchu rimashallawaq mensajeta mana leespa.
Parlashaqtiyki huk mensaje chayamusuqtiykiqa chaykunataraqmi qhawarinayki.
Amigoykiwan rimashaspa mensajeta celularniykipi qelqay otaq leeyqa kanman, hukkunata mana respetaspa pukllay hinan.
Ichaqa ninkipaschá: “Iskayninkupas amigoymi ”, nispa.
Arí, amigoykikuna kasqanraykun iskayninkutapas allinta tratanayki, kaypiqa manan imatachus ruwanaykitachu nishaykiku.
Ichaqa sichus amigoykikunata mana respetowan tratanki chayqa tiempowanmi paykunaqa qanmanta karunchakapunqaku.
¿Imaraykun karunchakunkuman?
Manan pipas munanmanchu mana allin tratanankutaqa, chayraykun amigoykikunaqa karunchakunkuman.
Berta * sipasmi nin: “Mayninpiqa rimashaqtiykun amigaykunaqa sapa rato celularninkuta qhawashanku, chaypas aswan importante kanman hinatan ruwanku, chayqa phiñachiwanmi ”, nispa.
¿Munawaqchu chhayna amigokunayoq kayta?
“¿Imapin wakin tarikunku? ”
nisqata hukmanta qhaway, mayqenta ruwaymi aswan allin kanman.
Rimashasqayki ratopi mensajeta leeyqa mana respetoyoq kaymi kanman, qanpas chaytachá ninki.
Ichaqa mayqenmi aswan allin kanman: ¿“Mensajeytaraq leerusaq ” nispa amigoykita niychu; icha mensajeta mana leespa amigoykiwan rimashallaychu?
Chayta yachayqa manan facilchu.
Ichaqa Bibliapi yachachikuymi yanapasunkiman, ninmi: “Imaynatachus qankunapaq runakunaq ruwananta munankichis, chay hinallatataq qankunapas paykunapaq ruwaychis ”, nispa.
¿Imaynatan chayta rikuchiwaq rimasqaykichis ratopi mensajeta apachispa otaq leespa?
Mana allinpaq hina qhawarisqayki ratopiqa ama mensajeta apachiychu nitaq leeypaschu.
Richard nin: “Mayninpiqa tuta horaskunapin mana importante mensajekunata apachimuwanku ”, nispa.
Chayrayku tapukuy: “¿Hukkuna samasqanku ratopichu mensajekuna apachiyta yachani? ”, nispa (Bibliaq yachachikuynin: Eclesiastés 3: 1).
Imayna qelqasqaykita allinta qhawariy.
Rimaqtinchisqa kunkanchispi uyanchispi iman reparakun imatachus niy munasqanchis, mensajeta apachiqtinchismi ichaqa mana.
Chhaynaqa, ¿imaynatan qelqawaq?
Jasmin nin: “Sumaq sonqo kasqayki reparakuchun, tapuy imayna tarikusqanmanta, churaytaq ‘ ama hina kaspa ’ ‘ gracias ’ nisqa simikunata ”, nispa (Bibliaq yachachikuynin: Colosenses 4: 6).
Mayqenmi aswan importante.
“¿Imapin wakin tarikunku? ” nisqaman kutisun.
Sichus huk importante mensajeta suyashanki chayqa yaqapaschá rimasqaykichis ratopi leewaq.
Ichaqa wakintaqa qhepamanñan leewaq. 17 watayoq Ana nin: “Amigoykiwan rimayta tukuqtiykiqa celularniykiqa manan chinkanqachu; ichaqa sichus mensajeykitaraq leenki chayqa, leeyta tukuqtiykiqa manañapaschá amigoykiqa chaypiñachu kapunqa ”, nispa. 18 watayoq Juana nin:“ Yachanaykin imay ratopi mensaje qelqayta.
Rimashasqaykichis ratopi mensajeta leeypas otaq apachiypas kayta niy hinan kanman: ‘ Manan gustawanchu qanwan kay, imallapas karunman ladoykimanta ripunaypaq ’ nispa ”, nispa.
Manaraq mensajeta apachishaspa allinta piensay.
Qelqaspaqa kaykunata tapukuy: “¿Imaynatan entiendenqa mensaje apachisqayta?
¿Dibujokunayoq mensajeta apachiqtiy imatan entiendenqa?
21 watayoq Antonia nin: “Ima bromatapas nispaqa, huk kusisqa uyachata churay.
Wakinqa cheqaqpaqmi qhawarinku ima bromatapas, chaymi phiñakunku otaq maqanakunku imaraq ”, nispa (Bibliaq yachachikuynin: Proverbios 12: 18).
Mensajeta apachispa respetoyoq kayqa ancha importanten.
Kaypi yuyaykuy: Munakuq kaspaqa respetoyoqmi kanki.
¿Imaynatan rikuchiwaq munakuq kasqaykita?
Biblian nin: “Pipas munakuqqa muchukuqllan [pacienciakuqmi], sumaq sonqollan, munakuqqa manan envidiakunchu, manan k’ankaykachanchu, manan hatunchakunchu, manan mana ruwanakunatachu ruwan, manan payllapaq kanantachu munan, manan phiñakunpachachu, manan sientepakunchu ”, nispa.
Chaypi nisqanman hina, ¿imallapipas allinyanaykichu kashan?
Wakin sutikunaqa cambiasqan kashan.
“Imaymanapaqmi tiempo kan ” (Eclesiastés 3: 1)
“Rimakuyniykichisqa ancha sumaqpuni kachun, kachiwan kachichasqa hina ”
“Hawan - ukhunta rimaqqa espadawan hinan k’irin ” (Proverbios 12: 18)
“Wayna - sipaskunaqa manapas paykunachu nishankuman hinatan qhawarinku qelqasqankuta, chaymi qhelli simikunata qelqanku.
Ichaqa chaykunataqa manan rimanachu nitaqmi qelqanapaschu ”
“Mensajeta apachispaqa manan uya - uya purachu rikunakunchis, chaymi mayninpiqa qelqasqanchiswan k’irisunman.
Sichus qelqay munasqaykita uyanpi niyta mana atiwaqchu chayqa ama qelqaychu ”
QALLARIYPI KAQ | ¿IMATAN RUWAWAQ IMA DESGRACIAPIPAS TARIKUSPA?
QONQAYMI desgraciapiqa tarikusunman, yaqa llapa runakunan desgraciapiqa tarikunku; tukuy imaymanayoq kaqkunapas desgraciapiqa tarikunkun.
¿IMA NINMI BIBLIA?
“Manan allin phawaqkunachu phawaspaqa llallinku, manan kallpasapakunachu awqa - tinkuypiqa atipan, manan yachayniyoqkunachu t’antayoqpas, manan allin yuyayniyoqkunachu qhapaqkunapas, manan allin yachaqkunachu sumaq chaskisqapas, aswanpas sapankan imaynapipas rikukunku ” (Eclesiastés 9: 11).
Chhaynaqa kaytan tapukunanchis: “¿Imatan ruwayman ima desgraciapipas tarikuspay? ”, nispa.
Kaykunapi piensay.
Sichus ima desgraciapipas kaqniykunata chinkachiyman chayri, ¿imatan ruwayman?
Sichus doctor niwanman “sinchi onqosqan kashanki ” nispa chayri, ¿imatan ruwayman?
Sichus pi munakusqay runapas wañupuyman chayri, ¿imatan ruwayman?
Kay revistataqa Jehová Diospa testigonkunan ruwanku, paykunaqa Bibliawanmi yanapachikunku kawsayninkupi ima desgraciatapas aguantanankupaq, chaykunawan mana pisipanankupaqpas.
Yachasun kinsa runakunamanta.
¿KIKILLANMANTACHU PAQARIMURQAN?
CHAY k’ayraqa hukniraytan miran, Australia nacionpin tarikurqan, 2002 watamantan manaña kapunñachu.
China kaq k’ayran runtunkunata oqoykun, soqta semana qhepamantaq uñankuna siminta lloqsimun.
Chay oqoykusqan runtukuna wiksanpi mana ñut’ukunanpaqqa, manan imatapas mikhunchu, chaymantapas manañan wiksanpi kacharinñachu mikhunakunata ñut’uq liquidota.
Yaqachus hina runtukuna wiksanpi kasqanrayku chay liquidoqa manaña wiksanpi lloqsinñachu.
Chay k’ayrakunaqa 24 runtukunata hinan wiksanpi wiñachinku.
Uñankunaqa k’ayraq llapa pesasqanmantan yaqa kuskan hinataraq pesanku.
Chayqa kanman 70 kilota pesaq warmipas 24 wawakunata wiksanpi apashanman hinan, llapa wawa apasqantaq 43 kilota pesanman hina.
Chay k’ayraq uñankunaqa pisi - pisimantan wiksanpi wiñanku, chhaynapin pulmonninkuna qaqa mat’isqa kapun; chayraykun manaña senqantañachu saman, aswanpas qaranwanmi saman.
K’ayraq uñankunaqa wiñasqankuman hinan pisi - pisimanta mamankuq simin chayninta lloqsimunku.
Ichaqa ima peligropas kaqtinqa, manaraq lloqsimunankupin aqtupun.
Chay k’ayra uñankunata imaynata wiksanpi wiñachisqantaqa wakinqa ninkun “evolucionarqanmi ” nispa.
Ichaqa, ¿imaraykun chay k’ayra uñankunata imaynata wiñachisqan allinta funcionan?
Chay k’ayraq cuerpon imayna kasqanrayku, imakunata ruwasqanraykupiwanmi, chay iskaynin kaqkuna t’aqa - t’aqapi otaq pisi - pisimanta rikhuriqtinqa manan allintachu funcionanman.
Ichaqa evolucionpi creeqkunaqa ninkun: “Evolucionpiqa imapas pisi - pisimantan rikhurin ”, nispa.
Chayraykun wakinqa ninku: “Chay k’ayraqa manan kikillanmantachu rikhurinman karqan, aswanpas kamasqan karqan ” nispa.
¿Ima ninkin chaymanta?
Chay k’ayra uñankunata imaynata wiñachisqanqa admirakunapaqmi, ¿kikillanmantachu rikhurimurqan, icha kamasqachu karqan?
El origen de las especies nisqa libropin Charles Darwin qelqarqan: “Evolucionpiqa imapas pisi - pisimantan rikhurin, manan hayk’aqpas ima animalpas hunt’asqallañaqa rikhurinmanchu ”, nispa.
QALLARIYPI KAQ | ¿IMATAN RUWAWAQ IMA DESGRACIAPIPAS TARIKUSPA?
Japón nacionpin huk terremoto karqan, 2011 watapi 11 marzo killapi. Runakunaqa 15.000 más hinaraqmi wañurqanku, gastokunataqmi karqan 200.000 millones dolarkuna masraq.
Lamar - qochaq lloqsimunantaqa willakurqanmi, chayta uyarispan 32 watanpi kashaq Kie sutiyoq runaqa aswan alto kaq cheqasman ayqekurqan.
Paymi nin: “Qhepan p’unchaymi wasiyman kutirqani kaqniykunata apanaypaq, ichaqa manan imatapas tarirqanichu, wasiypa cimientollanñan kashasqa.
“Ñoqaqa cuentatan qokurqani tukuy kaqniykunata llapanta chinkachisqayta.
Karqanmi carroy, llank’anaypaq computadoraykuna, mesaykunapas sillaykunapas; karqanmi sillonniykunapas, chaypin amigoykuna tiyaq; kallarqantaqmi guitarraypas, flautaypas huk tocanaykunapas; dibujanaypaqpas karqanmi tukuy herramientaykuna ”, nispa.
Piensay imaykikunachus kashasqanpiraq, amataq imakunatachus chinkachisqaykipichu.
Biblian nin: “Runaq kawsayninqa manan askha kaqniyoq kaspallachu allin kanqa ”, nispa.
Kie runan yuyarin: “Imakunachus munasqaytan huk listapi anotarqani, chayta ruwaymi ichaqa chinkachisqay kaqkunata yuyarichiwarqan.
Hinan necesitasqay kaqkunatañataq huk listapi churarqani, chaykunata conseguisqayman hinataqmi listamanta borrarqani.
Chayta ruwaymi yanapawarqan ama sinchita llakikunaypaq ”, nispa.
Ama qanllapichu yuyaykuy, aswanpas chay experienciaykiwan hukkunata sonqochay.
Kie sutiyoq runa nin: “Amigoykunamantapas hukkunamantapas chaskirqanin yanapayta, ichaqa chayllatañan munarqani, hinan mana valeqpaq hina qhawarikurqani.
Chaypin yuyarirqani Hechos 20: 35 textoq nisqanta, ninmi: ‘ Aswan kusisamiyoqqa qoqmi chaskiqmantaqa ’, nispa.
Manaña kaqniykuna karqanchu chaypas, sumaq simikunawanmi llakipi tarikuqkunata yanaparqani.
Chayta ruwaymi anchata yanapawarqan ”, nispa.
Llakikuyniykita imaynata atipanaykipaq Diosmanta mañakuy yachayta.
Diosqa uyarinmi “wikch’usqa runaq mañakusqanta ” (Salmo 102: 17).
Kie runaqa chay nisqanpin confiarqan, qanpas chayta ruway.
¿Yacharqankichu kayta?
Runakunaqa desgraciakunaq kasqanwanmi tukuy kaqninkuta chinkachinku, hamuq tiempopiqa manañan chaykuna kanqañachu.
Chaytan Biblia willan (Isaías 65: 21 - 23). *
Astawan yachanaykipaq qhaway ¿Imatapunin Biblia yachachin? librota 3 capitulota, chaytaqa Jehová Diospa testigonkunan ruwan.
Tariwaqmi www.jw.org / quz nisqapipas.
QALLARIYPI KAQ | ¿IMATAN RUWAWAQ IMA DESGRACIAPIPAS TARIKUSPA?
Mabelqa Argentina nacionpin tiyan, payqa runakunatan yanapaq onqoyninkumanta allinyanankupaq (fisioterapeuta), payqa qhalin karqan. 2007 watapin sayk’usqa sientekuyta qallarirqan, sapa p’unchaymi uman nishuta nanaq.
Ninmi: “Askha doctorkunawanmi qhawachikurqani, imaymana hampikunatan tomarqani, ichaqa manan qhaliyarqanichu ”, nispa.
Qhepakunamanmi payqa yacharqan umanpi tumorniyoq kasqanta.
Paymi willakun: “¡Mosqoypi hinaraqmi tarikurqani!
Nirqanin: ‘ Chayqa wañuchiwanqachá, imaynapitaq chayri umaypiri kashanman ’, nispa.
“Operawasqanku qhepamanñan entienderqani imayna onqoyniyoq kashasqayta.
Operawasqanku qhepaman rikch’aspayqa manan kuyuriyta atirqanichu.
Manaraq operawashaqtinkuqa k’uchin phawaykacharqani.
Chay qhepamanmi ichaqa umaytapas mana kuyurichiyta atirqanichu.
Hospitalpi kashaspaqa kaykunallatan uyarirqani: doctorkunaq herramientanpa bulla ruwasqanta, ambulanciakunaq bulla ruwasqanta, onqosqakuna nanaymanta waqasqankutapas; manan imatapas entiendeyta atirqanichu.
Chaypiqa nanayta ñak’ariyllatan rikurqani.
“Kunanqa allinñan kashani.
Atiniñan sapallaymanta puriytapas, calletapas lloqsirqanin sapallay.
Ichaqa iskaytan imatapas rikuni, manan allintachu makiykunatapas chakiykunatapas kuyuchini ”, nispa.
Ama pisipaychu.
Proverbios 17: 22 texton nin: “Kusisqa sonqoqa allin hampin, llakisqa sonqon ichaqa onqochin ”, nispa.
Mabel yuyarin: “Ñawpaqpiqa ñoqan runakunata ejerciciota ruwachiq kani onqoyninkumanta allinyanankupaq, operawasqanku qhepatan ichaqa ñoqañataq necesitarqani yanapayta.
Sinchitan cuerpoy nanawaq ejerciciokunata ruwachiwaqtinku, mayninpiqa saqepuytaraqmi munaq kani.
Ichaqa yacharqanin chaykuna allinniypaq kasqanta, chaymi mana pisipanaychu karqan ”, nispa.
Mabel nin: “Bibliapin yacharqani imaraykun desgraciakuna kasqanta.
Chaymantapas yachallarqanitaqmi tukuy nanaykuna chinkapunanpaq pisillaña faltasqanta ”, nispa.
Diosqa sientenmi imaynapi tarikusqaykita.
¿Imaynatan chayta yachay Mabelta yanaparqan?, ninmi: “Operawananku salapi kashaspaymi repararqani may cheqaqchus Isaías 41: 10 textoq nisqan kasqanta, chaypin nin: ‘ Ama manchakuychu, qanwanmi ñoqaqa kashani ’, nispa.
Jehová Diosqa sientenmi chhaynapi tarikusqayta, chayta yachaymi thakta sientechiwarqan ”, nispa.
¿Yacharqankichu kayta?
Pisi tiempomantan manaña pipas onqonqañachu, chaytan Biblia willawanchis (Isaías 33: 24; 35: 5, 6).
Astawan yachanaykipaq qhaway ¿Imatapunin Biblia yachachin? librota, 11 capitulota.
QALLARIYPI KAQ | ¿IMATAN RUWAWAQ IMA DESGRACIAPIPAS TARIKUSPA?
Brasil nacionmanta Ronaldoq phisqa familiankunan wañurqanku carronku chocaqtin, tayta - mamanpas chaypin wañurqanku.
Paymi yuyarin: “Hospitalpin iskay killa kasharqani, familiaypa wañupusqankumantaqa manan willawarqankuchu.
“Willawaqtinkuqa manan creeyta atirqanichu.
Nirqanin: ‘ Manachus hina llapankuqa wañunkumanchu karqan ’, nispa.
Chhaynapuni kasqanta reparaspaymi sinchita sonqoy nanawarqan.
Manan hayk’aqpas chhaynapiqa tarikurqanichu, kawsaytapas manañan munarqaniñachu.
Askha killakunan sapa p’unchay waqarqani.
Huchachakuqmi kani ‘ ñoqa manejayman karqan chayqa, kawsashankumanraqpaschá karqan ’, nispa.
“Chunka soqtayoq watañan pasarqon chay accidenteq kasqanmanta, pisi - pisimantan allinyarqani.
Ichaqa familiaytaqa manan qonqayta atinichu ”, nispa.
Waqayta munaspaqa waqay.
Biblia willan waqanapaq tiempo kasqanta (Eclesiastés 3: 1, 4).
Ronaldo nin: “Sapa waqayta munaspaymi waqaq kani, chayqa thaktan sientechiwaq, waqayta aguantaymi ichaqa yanqa karqan ”, nispa.
Sapankapas hukniraytan rikuchinku llakikuyninkutaqa.
Hukkunaqa manan runakunaq ñawpanpiqa waqankuchu, sichus chhayna kanki chayqa manan obligakunaykichu hukkunaq ñawpaqenpi waqanaykipaq.
Ama hukkunamanta karunchakuychu (Proverbios 18: 1).
Ronaldo nin: “Sapaymi kayta munarqani, ichaqa manan chaytachu ruwarqani.
Visitamuwaqtinkuqa sumaqtan chaskiq kani, hinaspapas imayna sientekusqaytan willaq kani esposaymanpas amigoykunamanpas ”, nispa.
Yaqapaschá wakinqa nisunkikuman “ama nishuta llakikuychu ” nispa, otaq huk rimaykunawanpaschá sonqoykita k’irinkuman; chhayna kaqtinqa ama imatapas niychu.
Ronaldo kayta yuyarin: “Wakinqa sonqochayta munaspan astawan sonqoyta k’iriwaqku rimasqankuwan ”, nispa.
Chhaynata nisuqtiykikuqa yaqapaschá niwaq “imaraykutaq chaytari niwan ” nispa, ichaqa ama chayta niychu.
Aswanpas Bibliaq kay nisqanta kasukuy: “Ama tukuy imaymana rimasqatapas uyariychu ”, nispa (Eclesiastés 7: 21).
Wañupuqkunamanta yachay.
Ronaldo nin: “Wañupuqkunaqa manan maypipas ñak’arishankuchu, chaytan nin Eclesiastés 9: 5 texto, chayta yachaspan thak sientekuni.
Chaymantapas Biblian willan wañupuqkuna kawsarimpunankuta.
Chaymi familiayta yuyarispaqa piensani viajepipas kashankuman hinata ”, nispa.
¿Yacharqankichu kayta?
Biblian prometen: “Diosqa wiñaypaqmi wañuytapas chinkachinqa ”, nispa (Isaías 25: 8).
* Kay qelqapin willan desgraciakuna kaqtin imata ruwanapaq.
Ichaqa, ¿imaraykun ñak’ariykuna kan?
Chayta yachanaykipaq qhaway La Atalaya, 1 julio killamanta 2014 revistata.
Astawan yachanaykipaq qhaway ¿Imatapunin Biblia yachachin? librota, 7 capitulota.
“Chayllaraq naceq wawakunawanqa atikunmanmi imaymanata ruwayta mana wañunankupaq, ichaqa sapa watanmi yaqa kinsa millón hina chayllaraq naceq wawakuna ñawpaq kaq killallapi wañupunku.
Chay kinsa millonmanta huk millón mastaqmi nacesqanku p’unchayllapi wañupunku ” (Save the Children International).
Public Health England nisqanman hinaqa, 2011 watapin Londres llaqtaq 15 municipionkunapi runakunaq wañusqan astawan yapakurqan aire contaminasqa kasqanrayku.
Runakunaqa ninkun “diésel nisqaqa aswan pisitan aireta qhellichan ” nispa.
Ichaqa chay Londres llaqtapiqa diésel nisqata utilizaq carrokunan astawanqa aireta qhellicharqanku.
2013 watapin Fundación de la Opinión Pública nisqa Rusia nacionpi pachak ortodoxo cristianokunata tapuspa kayta yacharqan: 52 cristianokunan mana hayk’aqpas Bibliata leesqakuchu, 28 cristianokunataq pisillata Diosmanta mañakusqaku.
Banco Mundial nisqanman hinaqa, manan yachakunchu mikhuykunata llank’anapaq chakrakunaq pichus dueñon kasqanta, chayraykun mana llank’ankuchu chay chakrakunapi, chhaynapitaqmi astawan pobre kay yapakushan.
Pachantinpiqa 200 millones hectárea chakrakunan kan mana llank’asqa. África ladopin kashan 100 millones hectareakuna, chaywanpas 25 millones hectareakunallapin mikhuykunata llank’anku.
Askha colegiokunapi universidadkunapi iman manaña librokunata utilizashankuñachu, aswanpas tableta nisqakunatan utilizashanku, chaypin tarikun tukuy qelqakuna, estudianankupaq tukuy necesitasqankupas.
Chaytaqa ruwanku estudiasqankupi qolqeta ama nishuta gastanankupaqmi, ichaqa wakinqa ninkun “astawanmi qolqe gastakun ” nispa.
Luiswan Jorgewanqa wasimasintinmi kanku, paykunaqa sumaqtan kawsanku.
* Ichaqa huk kutinmi Jorgeqa tutakama wasinpi fiestata ruwarqan; Luisqa phiñasqan nirqan chhaynata ruwasqanmanta, chaywanmi Jorgeqa phiñakurqan.
Chhaynapin manaña rimanaykukurqankuñachu.
CHHAYNAPIQA manan Luiswan Jorgellapiwanchu tarikunku.
Runakunaqa imachus yuyaykusqanku mana tupaqtinmi phiñachinakunku, tumpanakunkutaqmi mayqenninkuchus huchayoq kasqankutapas.
Chayta mana allichaqtinkuqa amigontin kasqankupas tukupunmanmi.
¿Hayk’aqllapas chhaynapi tarikurqankichu?
Manan pipas munanmanchu wasimasinwan amigonkunawanpas problemapi kaytaqa.
Chhaynaqa, ¿imatan ruwasunman mana phiñachinakunapaq, mayninpiña sonqonchista k’iriwasunman chaypas?
¿Imatan ruwasunman caracterninchiswan mana atipachikunapaq?
¿Imatan ruwasunman pipas sonqonchista k’iriwaqtinchis?
¿Imaynatan allichasunman phiñachinakuykunata?
¿Imaraykun Luiswan Jorgewan manaña rimanaykakapurqankuñachu?
Iskayninkupas mana allinta ruwasqankurayku: 1) Jorgeqa manan wasimasinkunapi piensarqanchu; 2) Luisqa phiñasqan Jorgewan rimarqan, chaymi Jorgeta phiñachirqan; 3) Iskayninkupas phiñakuywanmi atipachikurqanku; 4) Manan mayqenninkupas allichayta munarqanchu.
Tiempowanqa Luispas Jorgepas reqsikurqankun pantasqankuta, chaymi allipunapurqanku.
Paykunataqa huk yachachikuymi yanaparqan, chay yachachikuyqa huk runakunatapas yanapallarqantaqmi phiñachinakuyninkuta allichanankupaq.
Chay yachachikuykunaqa Bibliapin tarikun, chay libron yanapawanchis allin yuyaykuq kananchispaq, sumaq sonqo kananchispaq, munakuq pacienciayoq ima kananchispaqpas.
Chayna kayqa yanapawanchismi hukkunawan thakpi kawsanapaq, sonqonchispi k’irisqa kasqanchistapas thanichinmi (Proverbios 14: 29; 1 Corintios 13: 4, 5).
Bibliaqa atiyniyoqmi runakunaq kawsayninta cambiananpaq, chaymi Luistawan Jorgetawan yanaparqan.
Wakin runakunapaqqa sinchi sasan caracterninkuta cambiay, ichaqa paykunatapas Bibliaqa yanaparqanmi.
Yachasun iskay runakunamanta: Robertoqa Australia nacionmantan, payqa sinchi k’araq sonqon karqan; Nelsonqa Timor Oriental nacionmantan, payqa sinchi cheqnikuqmi karqan, qhepamanmi ichaqa enemigonpa amigon kapurqan.
¿Imaynatan paykunata Biblia yanaparqan?
revistata qelqaqkunan paykunata tapurqanku.
ROBERTO, ¿imayna uywasqan karqanki?
Familiaypiqa manan kusisqachu kawsarqayku.
Taytayqa sinchi k’araq sonqo kasqanraykun maqakuq karqan.
Mayninpiqa desmayanaykaman maqawaq, yawarkamallatañan saqewaq, chayraykun ñoqapas sinchi maqakuq karqani.
Wayna kashaqtiyqa, waynakunapaq carcelmanmi apawarqanku chhaynapi cambianaypaq.
Qhepa watakunamanmi runata suwaspa sinchita k’irisqayrayku carcelman wisq’awarqanku; chaymanta lloqsimusqay qhepamanmi Australia nacionman ripurqani, chaypi kawsayniyta cambianaypaq.
¿Huk nacionman ripusqayki yanaparqasunkichu?
Robertoqa wayna kashaspan sinchi maqakuq karqan, carcelmanpas haykurqanmi
Chaywanpas k’araq sonqo kasqaywanmi atipachikuqraq kani, chaymi mana valeqpaq qhawarikurqani.
Huk kutinmi yuyaymanarqani Proverbios 19: 11 textopi, ninmi: “Runaq allin yuyayniyoq - kayninqa phiñakuytan hark’an, k’amiqninta hinallata qhawaqqa hatunchasqan kanqa ”, nispa.
Ñoqaqa munarqanin allin yuyayniyoq kayta, chaymi yachayta munarqani imarayku mayninpi comunta rimarparisqanchista, phiñakusqanchista, mana allinta ruwasqanchistapas.
Pisi - pisimantan yacharqani entiendeq kayta, pacienciayoq kayta, mana phiñakuq kaytapas.
¿Imaynatan chaykunata rikuchirqanki?
Huk kutinmi amigoyta phiñachirqani, hinan runaq ñawpaqenpi chay ruwasqayta niwarqan.
¡Ñoqaqa sinchi p’enqaypin qheparqani!
Chaypin yuyarirqani: “Ama pimanpas mana allinmantaqa mana allinllawantaq kutichiychischu ”, nispa.
Amigoy thak kashaqtinmi payllawan rimarqani, chaypin willawarqan familianpi hatun problemakuna kashasqanmanta.
Ñoqaykuqa allipunapurqaykun, qhepamantaqmi huk munay abrigota regalawarqan.
Kawsayniyta mana cambiaqtiyqa manachá chhaynatachu allichayman karqan.
Familiaykipi ima problemapas kaqtin, ¿imaynatan allichanki?
Kanmi 20 watayoq wawayku, familia ukhupiqa kanpunin phiñachinakuykunaqa, familiaypipas chaykunaqa kanmi.
Ichaqa Bibliapin imaymanata yacharqani, hinallataq pampachay mañakuytapas.
Sonqomantapuni “pantarunin, pampachaway ” nispa niyqa, phiñachinakuykunatan thasnun, yanapawanchistaqmi aswan facilta problemakunata allichanapaqpas.
NELSON, ñawpaqpiqa k’araq sonqon karqanki, ¿willawankikumanchu?
Wayna kashaspaymi huk político grupopi karqani, chay grupoqa gobiernoq contranpin karqan.
Hinaspapas kallarqantaqmi huk grupokunapas, paykunaqa tiyasqay ladotan munaychakusharqanku, paykunataqa sinchitan cheqnikurqani.
Chaymantapas allin maqanakuq kayta munaspan maqanakuyta yachachiq escuelaman rirqani, ñoqaqa llapa phiñachiwaqniykunatan maqaq kani.
¿Imaraykun cambiapurqanki?
Nelsonqa huk político grupopi karqan, chayqa gobiernoq contranpin karqan
Mateo 7: 12 textopin nin: “Imaynatachus runakunaq ruwanasuykichista munankichis, chhaynallatataq qankunapas paykunata ruwaychis ”, nispa.
Mateo 22: 39 textopitaqmi nin: “Runamasiykitan qan kikiykita hina munakunki ”, nispa.
Ñoqaqa paykuna hina kaytan munarqani; ñawpaqpiqa manchakunapaqmi karqani, kunanmi ichaqa manaña manchakuwankuñachu, chhayna cambiasqaytaqa sut’itan hukkunaqa reparanku.
¿Qhepakunapi atipachikurqankiraqchu k’araq sonqo kayniykiwan?
Runakunaq kasqanpiqa manañan, wasiypin ichaqa mayninpi atipachikuqraq kani.
Huk kutinmi k’araqta phiñakurqani, hinan esposayta maqarqani.
¡Maytan pesapakuni chay ruwasqaymanta!
Payqa pampachawarqanmi, chaytaqmi kallpachawarqan caracterniyta cambiashanallaypaq.
Kunanqa manañan manchakusunkikuñachu.
¿Imaynapin chayta repararqanki?
Político t’aqapi kashaqtiyqa chaypin huk importante runa karqan, Augusto sutiyoq, huk kutinmi paywan tuparqani.
Payqa manchan - manchan hinan kasharqan, ñoqan ichaqa sumaq simiwan napaykurqani.
Nirqanin ñawpaqpi pasasqankunata qonqapunaykupaq, wasiyman hamunanpaqmi invitarqani, payqa munarqanmi hamuyta.
Admirakurqanmi kawsayniyta cambiasqaymanta, hinan paypas Bibliata estudiarqan.
Kunanqa Augustowanqa amigontinmi kayku, iñiqmasiytaqmi kapunpas.
Imaymanamantan runaqa phiñachinakun, wakinqa sasa allichaymi kanman. Chaymantapas manan llapa runakunachu allipunayta munanku.
Chayraykun Bibliaqa sut’ita kayta niwanchis: “Atisqaykichisman hina allinllatapuni ruwaychis llapa runawan sumaqpi kawsanaykichispaq ”, nispa.
¿Imatan reparanchis chaykuna yachasqanchispi? Bibliapi consejokunaqa yachaywan ruwasqan kashan, chaykunaqa manan yanqachu; runakunapaqña sasa kanman caracterninkuta cambiay chaypas, Bibliaq yanapayninwanqa atinkun cambiayta.
Proverbios 3: 17, 18 texton nin: “Yachayqa sumaq ñanninkunatan pusasunki, payqa thak - kaypin kawsachisunki.
Yachayqa kawsay sach’a hinan chayta chaskikuqkunapaqqa, kusisamiyoqmi yachayman k’askakuqkunaqa ”, nispa.
¿Munawaqchu llanp’u sonqo kayta kusisqa kaytapas?
¿Munawaqchu problemapi tarikushaqtiyki amigoykikuna ama saqerparinasuykikuta?
Biblian yanapasunki chaykunapi. Nelsonwan Augustowanqa amigontinmi kapunku
Sutikunaqa cambiasqan kashan.
Manaraq rimashaspa allinta yuyaykuy
Pipas phiñachisuqtiykiqa ama vengakuychu (Proverbios 26: 20)
Phiñakuywan amaraq atipachikushaspa ayqerikuy (Proverbios 17: 14)
Pampachayta mañakuy
Sonqomanta pampachay
“Pipas munakuqqa muchukuqllan, sumaq sonqollan, munakuqqa manan envidiakunchu, manan k’ankaykachanchu, manan hatunchakunchu, manan mana ruwanakunatachu ruwan, manan payllapaq kanantachu munan, manan phiñakunpachachu, manan sientepakunchu [...], tukuy imapin pacienciakun ”
¿IMA NINMI BIBLIA?
“[Diospa profetan] Danielqa puñushaspa mosqokurqan [...].
Rikch’arispataq mosqokusqankunata qelqarqan ” (Daniel 7: 1)
Diosqa runakunamanqa willaqmi importante willakuykunata.
Ñawpa tiempopiqa mosqoykunapin mayninpi chayta willaq.
Ichaqa chay mosqoykunaqa manan puñuspa mosqokusqanchispi hina mana entiendenachu karqan.
Diosmanta hamuq mosqoykunaqa entiendekuqmi, sut’itan reparakuq imatachus Diospa willasqan.
Danielqa huk mosqoypin rikurqan manchakunapaq animalkunata, chaykunaqa atiyniyoq gobiernokunawanmi tuparqan (Daniel 7: 1 - 3, 17).
Diosqa huk mosqoypin Joseman willarqan familianpiwan Egiptoman ayqekunanpaq.
Chhaynapin Jesusqa mana wañuchisqachu karqan rey Herodeswan.
Chay rey wañupusqan qhepamanmi Diosqa huk mosqoypi Joseman willallarqantaq llaqtanman kutipunanpaq.
“Diospa Simin Qelqaq nisqanmantaqa manan astawan yuyaykunaykichischu ” (1 Corintios 4: 6)
Diosqa manan mosqoykunallapichu runakunaman willarqan, hukniraykunamantapas willarqanmi.
Chaykunamantan 2 Timoteo 3: 16, 17 texto nin: “Diospa Simin Qelqakunaqa llapallanmi Diospa yuyaychasqan, chayraykun allinpuni yachachinapaq, anyanapaq, wanachinapaq, chanin kawsayta yachachinapaq.
Ahinapin Dios sonqo runaqa allin yachachisqa kanqa, tukuy allin kaqkunata ruwananpaqpas allin - allin wakichisqa ”, nispa.
¿Imakunatan Biblia allin - allinta willawanchis?
Willawanchismi Diosmanta yachay munasqanchiskunata, kamachikuyninkunata, kay pachapaq imatachus ruway munasqantapas.
Chayraykun kunanqa manaña mosqoykunawanchu willawanchis. Kunanqa Bibliapin tarikun hamuq tiempomanta willakuykuna Diospa munayninkunapas.
“Paykunaqa Santo Espirituq yuyaychasqan kaspan Diosmanta rimarqanku ” (2 Pedro 1: 21)
Bibliapi tarikuq mosqoykunapas rikhuriykunapas yaqa llapanmi profeciakuna karqan, chaykunaqa imachus sucedenan kaqkunatan willarqan.
Chay profeciakunaq kasqanwanmi sut’ita yachasunman Bibliata qelqaqkuna sut’itachus willarqanku icha manachus chayta.
¿Hunt’akurqanchu chay profeciakuna?
Chaypaq t’aqwisun Daniel 8: 1 - 7 textota, chaypin willashan manaraq Babilonia atipasqa kashaqtin Danielpa rikhuriypi rikusqankuna.
Danielmi rikurqan huk orqo cabra huk anejota atipasqanta.
Danielqa manan watunanchu karqan chaytaqa, Diospa huk angelninmi sut’incharqan, nirqanmi: “Iskay waqrayoq anejo rikusqaykiqa Media suyu Persia suyu reykunan.
Orqo cabraqa Grecia suyu reymi ”, nispa (Daniel 8: 20, 21).
Runakunaqa sut’itan yachanku Babilonia atipasqa kasqan qhepaman Medopersia atiyniyoq kapusqanta. 200 watakuna hina qhepamanmi Medopersia suyuta Grecia suyu atiparqan, Alejandro Magno runataqmi chaypi umallirqan.
Danielpa rikusqan k’apakta hunt’akusqanmi reparachiwanchis Bibliapi profeciakuna confianapaqpuni kasqanta.
Chaywanmi yachanchis huk librokunamanta aswan allin kasqanta.
Organización Mundial de la Salud nisqan willan warmikuna maltratay “huk onqoy hina pachantinpi astawan yapakushasqanta ”.
Ninmi: “Pachakmantan 35 warmikuna qosankuq otaq hukkunaq maltratasqanpuni kanqaku [...], warmikunaqa astawanqa qosankuq maltratasqanmi kanku, pachantinpiqa chhaynapin tarikunku pachakmanta 30 warmikuna ”, nispa.
303 runakunamanta 50.800 runakuna nirqanku: “Religionkuna kasqanraykun ñak’ariykunapas maqanakuykunapas kan ”, nispa. 2001 watapin Inglaterra Gales llaqtakunapi yachakurqan pachakmanta 72 runakuna cristiano kasqankuta, 2011 watapin ichaqa pachakmanta 59 runakunalla. 2001 watapiqa pachakmantan 15 runakuna karqanku mana religionniyoq, 2011 watapaqmi ichaqa pachakmanta 25 runakuna.
Noticiakunapin willakurqan chay nacionpi huk leyta allichasqankuta, chay leypa nisqanman hinaqa machu - paya tayta - mamankutan sapa kutilla wawanku visitananku yanapanankupaq.
Ichaqa manan “ima castigopas kanchu ” chay leyta mana hunt’aqtinkuqa.
Aswan rantisqa kaq productokunatan falsificashanku, wakinmi kaykuna: ñawita simita silluta pintakunapaq kaqkunata, detergentekunata, mikhunapaq kaqkunatapas.
Chaykunata controlaq empresamanta presidenten nin: “Askhata cuestaq productokunan astawanqa falsificasqa kankuman ”, nispa.
Chaykunamanta yachaq runaq nisqanman hinaqa, hatun nacionkunapiqa pachakmanta chunka productokunas falsificasqa kanku.
¿IMA NINMI BIBLIA?
“Qanqa mañakusqatan uyarinki, llapa runan hamusunkiku ” (Salmo 65: 2)
Wakinqa ninkun: “Mañakusqaykitaqa manan pipas uyarinchu ”, nispa.
Wakin runakunaqa ñak’arispankun tapukunku: “¿Pillapas uyariwanmanchu mañakusqayta? ”, nispa.
“Señorqa chanin runakunatan qhawashan, mañakusqankutapas makillan uyarishan.
Ichaqa mana allin ruwaqkunaq contranpin kashan ”.
Chaywanmi yachanchis Diosqa mañakusqanchista uyarisqanta, astawanqa payta kasukuqkunaq mañakusqanta.
Askha kutipin Biblia willawanchis Jehová * Diosqa mañakusqanchista uyariy munasqanta, 1 Juan 5: 14 texton nin: “Ñoqanchisqa [...] allintapuni yachanchis, munayninman hina imatapas Diosmanta mañakuqtinchisqa pay uyariwananchista ”, nispa.
Diosman qayllaykuq runaqa Diospa munasqanman hinan mañakunan.
“Mañakushaspaqa ama mana iñiqkuna hina thawtiychischu ” (Mateo 6: 7)
Budismo, católico, hinduismo, islam religionkunapiqa yachachinkun rezasqankuta yupanankupaq, chaypaqmi utilizanku bolachakunayoq collarta.
Diosmanta mañakusqanchisqa sonqomantan lloqsinan, manan grabadora hinachu kaqllata sapa kuti ninanchis.
Biblian niwanchis: “Mañakushaspaqa ama mana iñiqkuna hina thawtiychischu, paykunaqa warararasqankuwanmi Diospa uyarisqan kayta yuyanku. Amayá qankunaqa paykuna hinachu kaychis.
Yayaykichisqa manaraq mañakushaqtiykichismi yachanña imakunatachus necesitasqaykichista ”, nispa.
Diospa mana chaskisqan mañakuykunata ruwayqa tiempo usuchiymi, Diostapas phiñachinchismi.
Diosqa millakunmi mana kasukuyta munaq runakunaq mañakusqanta (Proverbios 28: 9).
“Señor Diosta maskhaychis tarinaraq kashaqtin, payta waqyakuychis qayllallapiraq kashaqtin ” (Isaías 55: 6)
Askha runakunan mañakunku Mariaman angelkunaman, santopaq qhawarisqanku runakunaman ima; hukninkaqmi Antonio de Padua, payqa necesitasqankuta qoq patronninkus; hukninkaqtaqmi Judas Tadeo, nisqankuman hinaqa sinchi ñak’ariypi tarikuqkunaq patronninsi.
Chay santokunapi creeqkunaqa ninkun Diosman asuykunankupaq paykuna yanapasqanta.
Cristianokunaqa hanaq pachapi Taytanchismanmi mañakunanchis.
Biblian nin: “Ama imamantapas llakikuychischu, aswanpas tukuy ima necesitasqaykichistapas Diosmanta mañakuychis, rogakuywan mañakuspaykichistaq Diosman graciasta qoychis ”, nispa. Biblian willan Diospa sutin Jehová kasqanta.
FAMILIAKUNAPAQ YANAPAYKUNA | CASARASQAKUNAPAQ
Manapaschá qonqayta atinkichu rimaspapas ruwaspapas qosayki sonqoykita k’irisqanta.
* Sientesqa kaspaykipaschá manaña ñawpaqpi hinañachu munakapunki.
Ninkipaschá: “Hina mana munasqachá kawsanay kanqa riki ”, nispa.
Chaypaschá astawanraq sientesqa kashanki.
Chaykunaqa allichakunmanmi, ichaqa yachanaykin sientepakuy imarayku mana allinniykipaq kasqanta.
Sientepakuyqa huk ancla hinan hark’an casarasqakuna allin kawsanankuta
Sientepakuyqa casarasqa kawsaytan urmachin.
Munanakuypas confianakuypas kaqtinqa allintan casarasqakunaqa kawsanku, sientepakuymi ichaqa chaykunata chinkachin.
Chayqa huk onqoy hinañan manan onqoypa qallariyninchu.
Chaymi Bibliaqa niwanchis phiñapakuyta chinkachinapaq.
Sientepakuqmi k’irikun.
Sientepakuyqa kanman hukta nanachinaykipaqpas qan kikiykita maqakuwaq hinan.
Mark Sichel runan “Familiapi k’irinakuykunapaq hampi ” nisqa libro qelqasqanpi nirqan:“ Sientechiq runaqa manapaschá reparanchu sientechisqanta, chaymi thak kashanman; sientekuq runan ichaqa sientekusqanwan astawan k’irisqa tarikun ”, nispa.
Sientepakuyqa kanman hukta nanachinaykipaqpas qan kikiykita maqakuwaq hinan
Mana sientepakuq kaytaqa atiwaqmi.
Wakinqa ninkun “manan atiymanchu ” nispa.
Huk esposaqa ninmanpaschá: “Qosaymi sientechiwan, chhaynaqa imaynapitaq mana sientekuymanchu ”, nispa.
Chhaynata piensayqa hukpa ruwasqantapas controlayta munanman hinan kanman.
Biblian kayta ruwananchispaq niwanchis: “Sapanka pay kikinpa kawsasqanta allinta qhawakuchun ”, nispa.
Manan atisunmanchu hukkuna munasqanchisman hina ruwanankutaqa, ichaqa sapankan decidiyta atisunman imaynatachus kutichinanchista, manataqmi sientepakuywanchu kutichinanchis.
Kallpachakuy ama sientepakuq kanaykipaq.
Sientekusqaykimanta qosaykiman tumpayqa facilmi kanman, ichaqa qosaykita pampachaymi aswan allinqa.
Bibliaq kay nisqanta ruway: “Ama p’unchay ch’isiyaqqa phiñasqa kaychischu ”.
Casarasqa kawsayniykichispi problemakunata allichanaykipaqqa pampachaqmi kanayki (Bibliaq yachachikuynin: Colosenses 3: 13).
Imayna kasqaykita qhawarikuy.
Wakinqa ratollan phiñakuywan atipachikunku (Proverbios 29: 22).
¿Chhaynachu yaqapas kanki?
Tapukuy: “¿Sientepakuqchu kani?
¿Usqhaylla phiñakuqchu kani?
¿Imatapas yapaykuspachu rimani? ”, nispa.
Biblian willan sapa kutilla pantasqankuta niyqa amigokunata t’aqanachisqanta (Proverbios 17: 9; Eclesiastés 7: 9).
Casarasqa kawsaypiqa kanmi chayqa, sichus reparakunki sientepakuq kasqaykita chayqa pacienciayoq kay qosaykipaq (Bibliaq yachachikuynin: 1 Pedro 4: 8).
Tapukuy “¿kayri discutinapaq hinachu? ”
nispa. Biblian nin: “Kanmi upallakuna tiempo, rimana tiempopas ”, nispa (Eclesiastés 3: 7).
Ima ruwasqanmantapas otaq rimasqanmantapas sapa kutilla “chaypas kaypas phiñachiwanmi ” nispa niyqa manan allinchu.
Mayninpiqa ‘ puñunapi kashaspaña ch’inlla sonqonchista t’aqwikuymi ’ aswan allin (Salmo 4: 4).
Beatriz sutiyoq warmin nin: “Sonqoyta k’iriwaqtinkuqa suyaniraqmi phiñakuyniy pasananta.
Mayninpiqa reparanin mana sientekunapaq hinachu kasqanta, chaymi sumaqllata rimaspa allichani ”, nispa (Bibliaq yachachikuynin: Proverbios 19: 11).
Allinta yuyaymanay imachus pampachay kasqanpi.
Bibliapiqa rikhurinmi pampachay simi, chayqa griego simipiqa “hinallata pasachiy ” ninantan nin.
Pampachayqa manan ruwasqanta manapas ruwanmanchu hinata qhawariychu; aswanpas ruwasqanta hinallata pasachiymi, chaytaqa ruwan saludninpaqpas casarasqa kawsayninpaqpas sientepakuyqa mana allin kasqanta reparaspan.
Kaypi yuyaychayqa qosakunapaqwanmi. “Qankunapura paciencianakuychis, [...] pampachaykunakuychis ”
“Munakuyqa askha huchakunatan pampachan ”
“Runaq allin yuyayniyoq - kayninqa phiñakuytan hark’an, k’amiqninta hinallata qhawaqqa hatunchasqan kanqa ” (Proverbios 19: 11)
Qatiqnin qanchis p’unchaykunapi reparay qosayki kinsa kaqkunapi allin runa kasqanta.
Chayta qelqaspa willay imarayku chaykunata allinpaq qhawarisqaykita.
Chayta ruwaspaqa manan usqhayllachu sientepakunki.
Kaykunamanta yachachin
© 2014 Watch Tower Bible and Tract Society of Pennsylvania
¿Imatan niwaq “kawsaypi mana fracasay ” nispa?
¿Imatan ruwawaq mana fracasaq kanaykipaq?
7 Pachantinmanta willakuykuna
8 Familiakunapaq yanapaykuna
Tentacionta atipanapaq
10 ¿Ima ninmi Biblia?
12 Familiakunapaq yanapaykuna
Sientepakuq kayta atipay
14 ¿Ima ninmi Biblia?
16 ¿Kikillanmantachu paqarimurqan?
Caballoq patasninkuna
QALLARIYPI KAQ
¿IMAN kanman fracasaymanta aswan peor?
Fracasasqaykita mana reparakuymi.
Pipas imapipas fracasaspaqa kallpachakunmi fracasasqanta allichananpaq, manaña allichayta atinmanchu chaypas kallpachakunmi qhepa kutipi manaña kaqta ruwananpaq.
Fracasashasqankuta mana reparakuqkunan ichaqa mana allinta ruwashaspapas allinta ruwashanankupaq qhawarikunku.
Qhepaman reparakuspaqa yaqapaschá manaña allichayta atinkumanñachu.
Jesusmi nirqan: “Huk runachus kay pachantinpi lliw kaqkunata paylla hap’ikapunman kawsaynintataq chinkachikapunman chayqa, ¿ima allintaq paypaq kanqa? ”, nispa.
Chayqa yuyarichiwanchischá runakunaq kay nisqanta: “Mana fracasaq kanapaqqa qolqeyoq kaqniyoqmi kana ”, nispa.
Chhaynata piensaqkunaqa q’otukushankun.
Tom Denham runaqa hukkunatan yanapan ima profesionniyoq kanankupaq decidiyta, paymi nin: “Pichá afanasqalla kawsan aswan allin kananpaq qolqeyoq kaqniyoq kananpaq chayqa, manan tiempon kanchu thak kawsananpaq.
Chhaynata kawsaqkunaqa qhepamanmi reparakunku manapas imatapas tarinkumanchu hinata ”, nispa.
Askhan pay hina piensanku.
Estados Unidospin runakunata tapurqanku: “¿Iman kanman kawsayninchispi mana fracasay? ”, nispa.“ Qolqeyoq kaymi ” nispaqa pisichallan kutichirqanku.
Aswan askhan kutichirqanku “qhalilla kaymi, hukkunawan allinta kawsaymi, gustawasqan trabajopi llank’aymi ”, nispa.
Wakinqa reparanchismi imatachus ruwananchis mana fracasanapaq chayta.
Ichaqa manapaschá reparasunmanchu decidinanchis ratopiqa.
FAMILIAKUNAPAQ YANAPAYKUNA | WAYNA - SIPASKUNAPAQ
16 watayoq Carlos * nin: “Mayninpin compañeraykuna telefonoypa numeronta mañawaspa niwanku: ‘ ¿Paseaq risunmanchu, imallatapas ruwasunmanpaschá? ’, nispa.
Ñoqaqa ‘ manan ’ nispallapunin kutichini.
Chay qhepamanmi ichaqa piensani: ‘ Qollayman numeroyta karqan ’, nispa.
Wakin compañeraykunaqa munay rikch’ayniyoqmi kanku; chaymi piensani, ‘ ¿huchachu kanman paykunawan puriy? ’, nispa ”, nispa.
¿Qanpaqpas sasachu tentacionkunata atipay?
Ama pisipaychu, atinkin atipayta.
Tentacionwan atipachikunki chayqa, mana allinniykipaqmi kanqa
Llapanchismi tentacionkunamanta cuidakunanchis.
Cuerpoypin ichaqa wak kamachikuq kasqanta reparakuni, chayqa huchan.
Chay huchaqa munayniypa contranmi hatarin, hinaspan cuerpoypi kaq kamachikuqman hap’iykachiwan ”, nispa.
Pabloqa manan pisiparqanchu, qanpas manan pisipanaykichu. Ama atipachikuychu cuerpoykiq munapayasqanwan.
Kanqapunin tentacionkunaqa.
Waynallaraq kashaspa atipanki chayqa, kunanpas kurak kaspapas manan problemakunapichu tarikunki.
Televisionpas hukkunapas manan yanapasunkichu.
“Wayna - kaypa waqllisqa munapayayninkunamanta ” ayqeyqa sasan.
Peliculakunapas, televisionpas, takikunapas, wayna - sipaskunapaq librokunapas chay munapayaykunamanta ayqeytan aswan sasamanraq tukuchin.
Runakunatan creechin “tentacionman urmayqa manan huchachu ” nispa.
Munanakuymanta peliculapi actuaqkunaqa warmi - qhari puñuymanmi chayanku.
Ichaqa kawsayqa manan peliculakuna hinachu, ñoqanchisqa atisunmi mana allinkunamanta ayqeyta, chaytan Biblia nin.
Imakunapi pisipasqaykita reqsikuy.
Mayninchá aswan gastasqa kashan chaynintan, ¿riki?
Tapukuy: “¿Imapin pisipani ratolla? ¿Imakunan ratolla urmachiwan?
¿Imatan ruwayman chaykunaman mana urmanaypaq? ”, nispa (Bibliaq yachachikuynin: Santiago 1: 14).
Ñawpaqmanta preparakuy.
Huk tentacionpi tarikuspa imaynata atipanaykipi piensay (Bibliaq yachachikuynin: Proverbios 22: 3).
Kallpachakuy allin kaqta ruwanaykipaq.
Biblian willan huk warmi huk waynata puñunankupaq nisqanta, chaypin chay waynaqa kayta nirqan: “¿Imaynan kay sinchi mana allinta ruwaspa Dios contra huchallikuyman? ”, nispa (Génesis 39: 9).
Yacharqanmi chay ruway mana allin kasqanta manapunitaqmi tentacionman urmayta munarqanchu.
¿Pay hinachu kanki?
Yanapaqniyki amigokunata maskhay.
Sichus allin kaqta maskhaq amigokunawan huñukunki chayqa askha tentacionkunamantan ayqenki.
Biblian nin: “Yachayniyoqkunawan puriqqa yachayniyoqmi kapunqa ”, nispa (Proverbios 13: 20).
Tentacionman apaq ruwaykunamanta karunchakuy.
Ama sapallayki qhepakuychu huk qhariwan otaq huk warmiwan.
Ama huñukuychu mana allin ruwaykunata allinpas kanman hinata ruwaq runakunawan.
¿Imakunapiwanmi yanapasunkiman tentacionman ama urmanaykipaq?
(Bibliaq yachachikuynin: 2 Timoteo 2: 22.)
Diosmanta yanapayta mañakuy.
Jesusmi qatikuqninkunata nirqan: “Diosmanta mañakuychis, ama wateqasqa [tentasqa] kanaykichispaq ”, nispa.
Diosqa munanmi allin kanaykita payqa yanapasunkin.
Diosqa maykamachus pruebata muchuyta atiwaq chaykamallan probasqa kanaykita dejanqa, Diosqa yanapasunkin chay pruebamanta lloqsinaykipaq.
Sutinmi cambiakurqan.
“Pipas kikinpa millay munayninwan aysachikuspa sonqontapas suwachikun, chaymi wateqasqa - kayqa ”
“Yuyayniyoqqa mana allin kaqtan reparan hinaspan pakakun ” (Proverbios 22: 3)
“Wayna - kaypa waqllisqa munapayayninkunamanta ayqey ”
“Ima tentacionpipas rikukuspayqa usqhayllan chaymanta ayqeni.
Manan ninichu “manachus hina kayqa nishu huchachu ” nispaqa.
Chaynata yuyaykuqkunaqa tentacionkunapin urmanku ”
“Imapas urmachiqniykikunamanta usqhaylla ayqey.
Allinta ruwanaykipaq yanapaq amigokunawan huñukuy.
Tentacionkunata atipayqa yanapasunkin qhepaman problemakunata atipanaykipaq ”
¿IMA NINMI BIBLIA?
Millonninpi runakunan imagenkunata yupaychanku.
¿“Allinmi ” ninchu chayta Biblia?
¿Allinpaqchu Dios qhawarin chayta?
“Aman ima idolotapas, ima rikch’aytapas ruwakunkichu, hanaq pachapi kaqman rikch’akuqtapas, kay pachapi kaqman rikch’akuqtapas [...].
Aman chaykunaman k’umuykukunkichu, amallataq chaykunata yupaychankipaschu ” (Éxodo 20: 4, 5)
Católico religionmanta huk qelqan nin: “Judiokunaqa askha imagenkunatan utilizaqku Diosta yupaychanankupaq ”, nispa.
Nillantaqmi: “Chay imagenkunatan paykunaqa yupaychaqku hatunchaqku ”, nispa.
Chaytaqa nin Jerusalén temploq perqankunapi t’ikakuna, rurukuna, animalkuna dibujasqa kasqanraykun (1 Reyes 6: 18; 7: 36).
Católico religionmanta qelqaqa chaytapaschá nin, ichaqa hunt’aq sonqowan Diosta serviq judiokunaqa manan chay templopi figurakunataqa yupaychaqkuchu.
Manan may parte Bibliapipas ninchu “judiokunaqa imagenkunatan yupaycharqanku ” nispaqa.
Profeta Isaiaswanmi Dios kayta qelqachirqan: “Manan pipas ñoqa hina qhapaqchasqaqa kanqachu, ñoqallan yupaychasqaqa kanay, manan idolokunachu ”, nispa (Isaías 42: 8).
“Dios yupaychana wasiwan ídolo yupaychana wasiwanqa manan kaqkamachu [...], ama ima qhelli kaqtapas llamiychischu, hinan ñoqa chaskisqaykichis ” (2 Corintios 6: 16, 17)
“Ñawpa cristianokunaqa millakurqankuchá iglesiakunapi imagenkunata churanankupaq yuyaykuyllatapas, ídolo yupaychaqta hinachá qhawarinkuman karqan pillapas imagenkunaman k’umuykuqtaqa ” (Cristiana iglesiamanta willakuykuna)
Católico religionmanta qelqan nin: “Ñawpa cristianokuna imagenkunata yupaychasqankumantaqa kanmi pruebakuna ”, nispa.
Nillantaqmi: “Cristianokunata p’ampasqankupin tarikun imaymana kaqninkuta [...].
Chaykunapin tarirqanku yupaychanapaq figurakunata ”, nispa.
Paykunatan “ñawpa cristianokuna ” nispaqa nikun, manan Católico religionpa qelqaq rimasqan cristianokunatachu.
Chay imagenkuna tarisqankuqa reparachinmi 200 watakunapaqqa pantasqa religionpi hina imagenkunata yupaychasqankuta, chhaynapi askha runakuna haykunankupaq.
“Amapuni idolokunataqa yupaychaychischu ”.
“Idolokunataqa amapuni yupaychaychischu ” (1 Juan 5: 21)
Bibliaqa manan ninchu idolokunata yupaychanapaqqa.
Chayraykun Jehová Diospa testigonkunaqa mana yupaychankuchu, nitaqmi wasinkupipas huñunakunanku wasipipas churankuchu
Católico religionmanta qelqan nin: “Imagenkunata yupaychaspaqa pitachus chay imagen representan paytan yupaychakun.
Chaymi piqpa imagennintapas yupaychaspaqa pay kikintapas yupaychasunman hina ”, nispa.
Qatikuqninkunata mañakuyta yachachispaqa Jesusqa manan nirqanchu imagenkunata utilizanankuta.
Griego Rimay Qelqakunapiqa manan kanchu imagenkunata utilizaspa Diosta yupaychanapaq yachachikuyqa.
“Señor Diosniykitan yupaychanki, pay sapallantataqmi servinkipas ”.
Kay qelqapiqa yupaychanapaq dibujokunata, estatuakunata otaq huk simbolokunatawanmi nikushan imagenkuna nispa.
Ñawpa tiempopiqa egipciokuna griegokuna India ladomanta kaqkuna iman imagenkunataqa yupaychaqku.
¿KIKILLANMANTACHU PAQARIMURQAN?
CABALLOQA 50 kilómetro karutan phawan huk horapi.
Chhaynata phawasqantaqa mayta kallpachakuspa phawananpaqpaschá piensasunman, ichaqa pisillatan kallpachakun.
¿Imaraykun chhaynata phawan?
Patasninkuna imayna ruwasqa kasqanraykun.
Caballoq patasninpiqa kanmi aychapas hank’ukunapas, chaykunan huk resorte hina pampaman chayaqtin kutichimun.
Sichus mana aycha kanmanchu chayqa hank’unkunachá patasninkuna pampaman chayaqtin k’irikunman.
Ichaqa huk amortiguador hinan aycha yanapan mana k’irikunanpaq.
Chayta estudiaq runakunan ninku chay hina ruwasqa kasqanrayku caballoqa kallpawan phawasqanta.
Yachayniyoq runakunaqa chay hinatan ruwayta munashanku tawa chakiyoq robotkunapi.
Ichaqa yachayniyoqña kanku chaypas imaymana herramientakunayoqña kanku chaypas sasachakushankus chayta ruwanankupaq; chaytan nin Laboratorio de Robótica Biomimética del Instituto Tecnológico de Massachusetts.
¿Ima ninkin chaymanta?
¿Kikillanmantachu caballoq patasninkuna paqarimurqan, icha kamasqachu karqan?
QALLARIYPI KAQ | ¿IMAN KANMAN KAWSAYNINCHISPI MANA FRACASAY?
Kaykunan yanapasunkiman reparanaykipaq.
¿Mayqenninkun mana fracasarqanchu?
Alexqa honradon, allintan llank’an, sumaq sonqo runan.
Paypaqqa kanmi huk negocion, chaywanmi allinta familianta uywan.
Carlospaqpas kallantaqmi huk negocion, Alexmantaqa aswan mastaraqmi ganan.
Ichaqa hukkunamanta aswan allin kaytan munarqan, chaymi negociollanmanña qokusqanrayku kunanqa sinchi onqosqa tarikun.
Yanetqa allin yuyaysapan, allin estudiaqmi, allin notakunallatan horqokun.
Helenaqa Yanetmantapas aswan allin notakunataraqmi horqokun; paymi aswan allin notakunayoq hukkunamantaqa. Ichaqa payqa plagiakunmi, paymanqa manan imapas qokunchu estudiayqa.
Sichus nirqanki Carloswan Helenawanmi nispa otaq tawantinkun nispa chayqa, mana fracasaqta hinaqa qhawarinki imata ruwaspapas munasqankuta tariqkunatachá.
Sichus nirqanki Alexwan Yanetwanmi nispa chayqa, imayna llank’asqanta otaq allin kaqta ruwaqkunatachá qhawarinki mana fracasaqta hinaqa.
.. ¿iman aswan allin kanman Yanetpaq?
¿Allin notakunata horqokuychu icha allinta yachaychu?
.. ¿iman aswan allin kanman Alexpa wawankunapaq? ¿Taytanku imaymanata rantipusqanchu, icha taytankuwan kuska kaychu?
Fracasasqanta mana reparakuqkunaqa qhawarinallapaqmi allin kashanku.
QALLARIYPI KAQ | ¿IMAN KANMAN KAWSAYNINCHISPI MANA FRACASAY?
Bibliaqa yanapawanchismi mana fracasaq kanapaq.
Manataqmi ninchu “wakin runakunallan mana fracasaqqa kankuman ” nispaqa.
Cuentokunapiqa wawakunamanmi creechinku munapayasqallankuwan imapas tarikusqanta, chay hawan wawakunaqa mana chhayna kasqanta reparaspa llakikuykunapi tarikunku, Biblian ichaqa mana chaytachu nin.
Kallpachakuspaqa pipas manan fracasanmanchu.
Biblian kaykunata niwanchis.
¿IMA NINMI BIBLIA?
“Qolqeman sonqollikuqqa, astawanpunin munan, imaymanayoq kayta munaqpas, astawanraqmi tariyta munan ” (Eclesiastés 5: 10)
¿IMATAN CHAYWAN NISHAN?
Manan qolqeyoq kaspachu pipas kusisqaqa kanqa, aswanpas qolqeyoqkunaqa llakisqan kanku.
“Paykunallapi yuyaykuq runakuna ” (Generation Me) nisqa libronpin Jean M.
Twenge doctora nin: “Qolqellapi yuyaykuspa kawsaqkunaqa manan thakchu kawsanku, sapa kutillataqmi llakisqa kanku; hukkunawan allinta kawsanankupaq kallpachakuqkunan ichaqa mana chhaynachu kanku.
Qolqewanqa manan kusikuyta rantiyta atisunmanchu.
Qolqeqa kusichiwanchis necesitasqanchiskunata rantillaqtinchismi, chay qhepaman askha qolqeyoqña kasunman chaypas manañan kusikusunmanñachu ”, nispa.
KAYTAN RUWAWAQ: Ama qokuychu qolqe maskhayllaman, kawsaypiqa kanmi qolqemantapas aswan allin kaqkuna.
Jesusmi nirqan sinchi munapayaymanta cuidakunapaq, imaymanayoqña kasunman chaypas manan chaymantachu kanqa kawsayninchisqa.
¿IMA NINMI BIBLIA?
“Uma hoqariqqa qhepamanmi waqllinqa, anchaykachaq sonqoqa qhepamanmi urmanqa ” (Proverbios 16: 18)
¿IMATAN CHAYWAN NISHAN?
Pipas ambicioso kaspa otaq hukkunata q’otusparaq imatapas ruwaqqa qhawarinallapaqmi mana fracasaq hina.
“Allin empresakuna ” nisqa libron kayta willan: Huk empresapi watan - watan mana fracasaq directorkunaqa“ k’umuykukuq runakunan karqanku ”, ichaqa empresapi director “sinchi hatunchakuq kasqanraykun empresakunaqa fracasan otaq mana allin qhawarisqa kanku ”.
Chaywanmi yachanchis sinchi hatunchakuqkunaqa fracasasqankuta.
KAYTAN RUWAWAQ: Ama maskhaychu allin qhawarisqa kayta aswanpas kallpachakuy huch’uyyaykukuq kanaykipaq.
Biblian nin: “Pipas mana imapas kashaspa aswan allin kasqanta yuyan chayqa, pay kikintan q’otukun ”, nispa.
Chhaynata yuyaykuqkunaqa manan reparakunkuchu fracasasqankuta.
¿IMA NINMI BIBLIA?
“Runapaq aswan allinqa [...] llank’asqanpipas kusikuynillanmi ” (Eclesiastés 2: 24)
¿IMATAN CHAYWAN NISHAN?
Allin runa kanapaq kallpachakuqtinchisqa llank’asqanchispas kusichiwanchismi.
Huk libro qelqasqanpin doctora Madeline Levine nirqan: “Imatapas allinta ruwanapaqqa chay ruwaytan allinta yachananchis, chay ruwayta allinta yachanapaqqa mana sayk’uspa ruwaqmi kananchis ”, nispa.
Fracasaymanta sayarinapaqqa mana sayk’uspan ruwashanalla.
KAYTAN RUWAWAQ: Kallpachakuy llank’anaykita allinta ruwanaykipaq, ama pisipaychu ima sasachaywanpas.
Sichus wawayki ima problemapipas tarikunman chayqa pay kikin chayta allichachun atisqanman hina.
Chhaynapin yachanqa mana pisipaq kayta, mana iskayaspa ruwaq kayta, chaykunaqa yanapanqan kurak kaqtin.
¿IMA NIMI BIBLIA?
“Aswan allinmi kawsashaq alqo, wañusqa leonmantaqa ” (Eclesiastés 9: 4)
¿IMATAN CHAYWAN NISHAN?
Llank’ananchisqa yanapawananchispaqmi kanan.
Sichus huk runa sinchita llank’asqanwan onqopunman, familianpas mana allintachu kawsanman chayri, ¿mana fracasaq runachu kanman?
¿Manan riki?
KAYTAN RUWAWAQ: Cuidakuy ama onqonaykipaq, allinta puñuy.
Sichus nishuta llank’asqaykirayku onqowaqraq familiaykitapas amigoykikunatapas saqerpariwaqraq chayqa fracasashasqaykitapas mana reparakuwaqchu hinan kanman.
¿IMA NINMI BIBLIA?
“Kusisamiyoqmi huch’uyyaykukuspa Diosta maskhaqkunaqa ”
¿IMATAN CHAYWAN NISHAN?
Mana fracasaq kanapaqqa Bibliata estudiaspan kamachikuyninkunata kasukunanchis.
Qolqellata maskhayqa llakikuykunatan apamun, Diospa nisqankunata ñawpaqtaraq ruwaymi ichaqa chaykunata pisiyachin, chaytan reparanku Jehová Diospa testigonkuna.
KAYTAN RUWAWAQ: Bibliaqa yanapasunkin mana fracasaq kanaykipaq.
Jehová Diospa testigonkunan yanapasunki imaynata chayta tarinaykipaq, paykunata maskhay otaq internetpi haykuy www.jw.org nisqaman.
Timothywan esposan Charlottewanqa nishu qhapaqmi karqanku, karqanmi hatun wasinku, sinchi valorniyoq carronku; sapa kutillanmi karuta viajaqku askha qolqeta gastaspa.
Ichaqa chhayna kawsayninkuta saqenankupaqmi decidikurqanku.
revistata qelqaqkunan Timothyta tapurqanku imarayku chayta decidisqankumanta.
¿Ima llank’anayoqmi karqankichis?
Ñoqaqa hatun negociokuna ruwaqmi karqani, takikunata iman ruwaq kani.
Charlotte esposayqa llank’arqan quiropráctico doctorta yanapaspan hinallataq bancokunawanpas.
Qhepamanqa tawa peluqueriakunatan kicharqayku.
Astawanqa empleadoykunan llank’aqku ñoqaqa qhawarillaqmi kani, chaymi runakunaqa qhawariwaqku mana fracasaqta hina.
Ichaqa esposaywanmi decidirqayku wakin kaqniykuta vendepunaykupaq chhaynapi pisillawan kawsanaykupaq.
¿Imaraykun chayta ruwarqankichis?
Mana thak sientekusqaykuraykun.
Imatapas rantispaykun nishu kusisqa sientekuq kayku, chayqa ratollan kaq; chay qhepamanmi ichaqa ch’usaq sonqo sientekuq kayku.
¿Imatan ruwarqankichis mana ch’usaq sonqo sientekunaykichispaq?
Jehová Diospa testigonkunan kayku, chaymi runakunata yachachiyku Bibliamanta.
Mayninqa 70 horas mastaraqmi killapi predicarqayku, chaywanpas manan chaychu ñoqaykupaqqa aswan importante karqan, hinan decidikurqayku chayta cambianaykupaq, chaymi negocioykuta vendepurqayku chhaynapi huk ladokunata predicaq rinaykupaq.
Kunanqa Estados Unidospin llank’ashayku Jehová Diospa testigonkunaq sucursalninpi, chaypiqa manan sueldota chaskiykuchu, imachus necesitasqallaykutan qowanku, chayllatan necesitayku kawsanaykupaqqa.
¿Allinpaqchu chay ruwasqaykichista qhawarinkichis?
Ñawpaqpiqa qhawarinallapaqmi mana fracasaq hina karqayku.
Kunanqa thakmi kashayku, kaypi llank’asqaykuwanmi runakunaqa astawan Bibliamanta yachanku.
Jehová Diospa testigonkunaqa manan sueldota chaskinkuchu predicasqankumanta.
Amazonas selvapi 1.000.000 hectareakunapi hina petróleo mana horqokunanpaqmi chay nacionmanta gobierno willarqan huk nacionkuna qolqewan yanapanankuta, chaytan willarqan 2007 watapi.
Ichaqa manan yanaparqankuchu, chaymi kunanqa horqokunanta manaña hark’akushanñachu.
Chay selvapin astawanqa kan imaymana clase plantakuna animalkunapas.
2013 watapin 60 más watayoq runa sida onqoyniyoq kapurqan yawarta churachikusqanrayku, chaytan willan Japonmanta huk periódico. Chay periodicon nillarqantaq: “Sasatan yachakun yawarpi onqoy kasqantaqa.
Yawarpi sida onqoy kasqantaqa manan usqhayllaqa yachakunmanchu aswanpas askha killakuna qhepamanñan ”, nispa.
Mozambique nacionpa qorpanpi guerra kasqanmantaqa 30 watañan pasarqon, ichaqa chaypi minakuna p’ampasqa kasqanraykun chayta saruspa runakuna wañunku otaq mana chakiyoq kapunku.
Comité Internacional de la Cruz Roja nin: “1980 watamantapachan wañurqanku 1.500 más runakuna 120.000 más uywakuna ima, 2.000 runakunataqmi mana chakiyoq kapurqanku ”, nispa.
Divorciokuna kaqtinqa warmipas qharipas qhepakuytan munanku alqonkuwan michinkuwan.
Qolqemanta otaq huk kaqninku t’aqanakuymantan astawanqa ch’aqwanku, ichaqa ch’aqwallankutaqmi michinkumanta alqonkumantapas.
FAMILIAKUNAPAQ YANAPAYKUNA | WAWAKUNATA UYWASPA
Wawaykiq pukllasqan cuartomantan uyarikamun imapas p’akikunman hina.
Chayta uyarispan usqhaylla phawanki, chaypin tarinki wawaykita mancharisqa uyantin sayashaqta ñawpaqenpitaq rikunki porcelana maceterota ñut’u p’akisqata.
Qantaq phiñasqa tapunki, “¿qanchu maceterota p’akirurqanki? ”, nispa.
Paytaq mancharisqa kutichisunki, “¡manan ñoqachu mamitay! ”, nispa.
¡Sut’in kashan llullakusqanqa!
Ñawpa kutikunapipas llullakurqanñan.
¿Llakichinasuykichu chay ruwasqan?
Llapa llullakuypas huchan.
Jehová Diosqa cheqnikunmi llullakuytaqa (Proverbios 6: 16, 17).
Chaymi israelitakunaman kamachikuyta qorqan pipas runamasinta q’otuqtaqa castiganankupaq (Levítico 19: 11, 12).
Ichaqa manan llapa llullakuychu kaqkama.
Wakinqa llullakunku hukkunata dañota ruwanankupaqmi, wakinmi ichaqa mana castigasqa kanankupaq otaq mana p’enqaypi kanankupaq (Génesis 18: 12 - 15).
Llapa llullakuyña hucha chaypas wakinmi aswan mana allinmanraq apanman.
Wawayki llullakuqtinqa qhawarinaykin hayk’a watayoq kasqanta imaraykuchus llullakusqantapas.
Wawaykita yanapay huch’uyllaraq kashaqtin.
David Walsh doctormi nin: “Sasaña kaqtinpas cheqaqta rimaqtiykiqa wawakunaqa allin yachachikuytan chaskinku.
Cheqaqta rimaqkunapiqa confianchismi, llullakuqtinmi ichaqa chay confianza mana kapunñachu ”, nispa.
Ichaqa ama manchakuychu.
Wawayki llullakuqtinqa manan ninaykichu “kay wawayqa suwachu kanqapas ” nispaqa.
Bibliaq nisqan hina, yaqapaschá wawaykiq sonqonpiqa saphichasqa kashan ‘ loqhe - kay ’ otaq mana yuyayniyoq - kay (Proverbios 22: 15).
Wakin wawakunaqa mana castigasqa kanankupaqmi llullakunku, chhaynapin rikuchinku mana yuyayniyoq kasqankuta.
Chayraykun yanapanaykipaqqa allinta reparanayki.
Reparay imarayku wawayki llullakusqanta.
Yaqapaschá llullakun castigasqa kayta manchakuspa otaq mana phiñakunaykita munaspa.
Sichus allinpi qhepananrayku cuentokunata paqarichispa amigonkunaman willan chayqa, yaqapaschá mana reparanraqchu cheqaq kaqta llullakuymanta.
Sichus imarayku llullakusqanta reparanki chayqa atinkin yanapayta (Bibliaq yachachikuynin: 1 Corintios 13: 11).
Ruwasqanta yachashaspaykiñaqa ama tapuychu.
Qallariypi rimasqanchis mamaqa yacharqanñan wawanpa ruwasqanta, chaywanpas tapurqanmi: “¿qanchu maceterota p’akirurqanki? ”, nispa.
Wawanqa maman mana phiñakunanraykun “manan ” nispa kutichirqan.
Ichaqa sichus maman sut’ita ninman karqan “¡ay, maceterota p’akirqosqanki! ”, nispa chayqa, wawanqa manapaschá llullakunmanchu karqan.
Chhaynatan wawakunataqa yachachina sut’illanta willakunankupaq (Bibliaq yachachikuynin: Colosenses 3: 9). Sut’illanta willakuqtinqa “kusa waway ” nispa niy.
Wawakunaqa munankupunin tayta - mamanku kusichiyta.
Chhaynataq kanku chayqa, yachachiy sut’illanta willakusqankuqa llapaykichispaq ancha allin kasqanta.
Kayta niy: “Sut’illanta willawanaykitan munani ”, nispa (Bibliaq yachachikuynin: Hebreos 13: 18, NM).
Sut’inta niy: “Llullakuqtiykiqa manañan qanpi confiasaqchu, hukmanta qanpi confianaypaqqa sasan kanqa ”, nispa.
Sut’illanta willakuqtinqa “kusa waway ” nispa niy, chhaynapin yachanqa qhepa kutikunapipas sut’illan willakuyta.
Yaqapaschá niwaq: “Anchatan kusikuni sut’illanta willakuqtiykiqa ”, nispa.
Sut’illanta rimaychis.
Sichus wawaykita yachachiwaq: “Manan kaypichu niy ”, nispa; otaq uyarisunkiman:“ Mana llank’aq risqaymanta tapuwaqtinqa ‘ onqosqan karqani ’ nispa nisaq ”, nispa nisqaykita chayqa, ima uyaykiwanmi wawaykita niwaq “manan llullakunaykichu ” nispa (Bibliaq yachachikuynin: Santiago 3: 17).
Bibliawan yachachiy.
Bibliaqa runakunaq kawsayninmanta willaspan yachachiwanchis honrado kayta.
Jehová Diospa testigonkunan ruwanku Aprendamos del Gran Maestro nisqa librota, chay libron wawakunata yachachin honrado kayta. 22 capitulon riman: “¿Imaraykun mana llullakunachu? ”, nisqamanta.
(Chay capitulomanta huk parteta qhaway “Wawaykita yanapananpaq libro ” nisqa recuadropi.)
Kay libromanta horqosqa: Saber decir no a los hijos: por qué los niños necesitan oírlo y cómo sus padres pueden decirlo.
“Huch’uyllaraq kashaspayqa wawa hinan [...] yuyaykurqani ”
“Ama qankunapura llullakuychischu ”
“Tukuy imapin honrado kayta munayku ”
“Diosmanta hamuq yachayniyoq runakunan ichaqa [...] mana iskay uyakuna [kanku] ”
“Yaqapaschá imatapas p’akirqanki, ichaqa mana yuyaypichu.
Tapusuqtiykiku ima niwaqmi, ¿hukkunamanchu tumpawaq?
¿Niwaqchu, ‘ manan yachanichu ’, nispa?
[...;] imaynaña karqan chaypas llullakuqtiykiqa aswan mana allinpin tarikuwaq.
Manan pisillatapas llullakunanchischu.
Biblian kayta niwanchis: ‘ cheqaqkaqta rimaychis ’ ‘ ama qankunapura llullakuychischu ’, nispa.
Jehová Diosqa sut’illantapunin riman, munantaqmi ñoqanchispas chhayna kananchista ”
Aprendamos del Gran Maestro libromanta horqosqa.
¿IMA NINMI BIBLIA?
“Tukuy qhelli kaqmanta ch’uyanchakusun aycha cuerponchispipas espiritunchispipas ” (2 Corintios 7: 1)
Diosqa munakuwanchismi, chayraykun mana munanchu onqonanchista, aswanpas munanmi unay kawsananchista.
Niwanchismi: “Kamachikuyniykunata sonqoykipi waqaychay, chaymi unayta kawsanki, anchatapunin t’ikarinki ”, nispa (Proverbios 3: 1, 2).
Diosqa Israel llaqtamanmi kamachikuykunata qorqan cuerponkupi limpio kanankupaq, chhaynatan rikuchiwanchis munakuwasqanchista (Deuteronomio 23: 12 - 14).
Chay kamachikuykunaqa manan sasa hunt’aychu karqan, kasukuspaqa manan huk nacionkunapi hinachu onqoqku. Egipto nacionpiqa manan karqanchu cuerponkupi limpio kanankupaq kamachikuykuna (Deuteronomio 7: 12, 15).
Kay tiempopiqa imaymana viciokunan aycha cuerponchista qhellichanman, wakinkunan kaykuna: tabacota q’awchiy, tragota ukyay, drogakuy, hukkunapas. Chaykunamanta karunchakuqkunaqa manan chay viciokunaq paqarichisqan onqoykunawan onqonkuchu, aswan unaytataqmi kawsankupas.
Chaymantapas cuerponchispi limpio kaspaqa rikuchinchismi runamasinchiskuna munakusqanchista.
“Kay pachapi lliw millay ruwaykunamanta t’aqakuychis, ama qhelli huchapi puriychischu [...], ama cuerpoykichispa munasqanta ruwaychischu, ama mana allinta yuyaykuychischu, ama munapayaychischu [...].
Chaykuna hawan mana kasukuqkunaman Diospa phiñakuyninqa chayamun ” (Colosenses 3: 5, 6)
Bibliaqa niwallanchistaqmi “espiritunchispipas ” limpio kanapaq.
Jesuspa tiemponpiqa askha judiokunan hinallataq religionpi umallikunapas nishuta llakikuqku cuerponkupi limpio kanallankumanta, ichaqa kawsayninkupipas Dios yupaychayninkupipas manan limpiochu kasharqanku.
Chayta huchachananpaqmi Jesusqa nirqan runataqa mana mikhusqanchu qhellichasqanta aswanpas sonqomanta lloqsimuq qhellichasqanta, “runakunaq sonqonmantaqa lloqsimun: mana allin yuyaykuna, wasanchaykuna, qhelli huchapi puriykuna, runa wañuchiykuna, suwakuykuna, munapakuykuna, millay kaykuna, q’otuykuna, mana p’enqarikuykuna, lerq’opayaykuna [...], mana yuyayniyoq kaykunapiwan ”.
Tukuy chay mana allinkunan sonqomanta lloqsimun, chaytaq runata qhellichan.
Jesuspa nisqanman hinaqa, sichus nishuta llakikunku cuerpollankupi limpio kanankupaq, Diospa kamachikuyninkunatataq mana kasukunkuchu chayqa, hawallanpi limpio vaso hinan kanku, ukhuntaq ichaqa qhellillaña.
“Diosta munakuspanchisqa kamachikusqankunatan kasukunchis, kamachikuyninkunaqa manataqmi sinchi sasachu ” (1 Juan 5: 3)
Miqueas 6: 8 texto nin: “¿Imatataq Señor Diosqa ruwanaykita munan?
Chanin kaqllatapuni ruwanaykitan, khuyapayakuqllapuni kanaykitan, Diosniykiq ñawpaqenpi huch’uyyaykukuspa kawsanaykitan ”, nispa.
Chay niwasqanchistaqa hunt’ayta atisunmanmi, ¿riki?
Diosqa munakusqanchisrayku servinanchistan munan.
Chhaynata servispaqa kusisqan kasunchis (Salmo 40: 8).
Pantasunmanña chaypas confiananchismi khuyapayawananchispi.
Biblian nin: “Imaynan taytaqa wawankunata khuyayta munakun, ahinatan Señor Diosqa manchakuqninkunata khuyayta munakun ”, nispa.
“Payqa reqsiwanchismi imayna kasqanchista, yuyarikuwanchismi ñut’u hallp’a kasqanchista ” otaq pantaq kasqanchista, chayraykun khuyapayawanchis (Salmo 103: 13, 14).
Diosqa munakuwasqanchistan rikuchiwanchis cuerponchispi limpio kanapaq, kawsayninchispipas Dios serviyninchispipas ch’uya kanapaq kamachikuykunata qowasqanchispi.
Kasukusqanchiswanmi rikuchisun imaynata munakusqanchista.
HIROSHIMA (Japón) llaqtapin Motoyasu mayu patapi tarikun bombaq mana thunisqan wasi, chay wasiqa 1945 watamantapachan imayna qhepasqan hinalla kashan.
Yachasun imarayku chhaynalla kashasqanmanta.
Chay kinsa pisoyoq wasiqa cementomantawan ladrillomantawan ruwasqan, 1915 watapin wasichayta tukurqanku; chaypin organizaqku fabricakuna astawan yapakunanpaq.
Ichaqa 6 agosto 1945 watamantapachan chayqa cambiapurqan, 8: 15 horas tutamantanta.
Ñawpaq kaq bomba atomican airepi t’oqyarqan chay wasiq qayllallanpi, 550 metro altopi hina.
Chay wasipi kaqkunaqa kikin raton wañupurqanku, chay wasin ichaqa kaqlla sayarqan.
Runaqa mana khuyapayakuq kasqantan rikuchirqan “sinchi atiyniyoq ruwasqanku armawan ” tukuyta thunispa, chayta yuyarinankupaqmi chay wasiqa mana allichasqachu karqan, chaytan nin UNESCO * nisqamanta huk qelqa.
Chay wasitan reqsikun “Hiroshimapi thak kayta yuyarichiq ” nispa, 1996 watapitaqmi Patrimonio Mundial nisqaq listanpi churasqa karqan.
Runaq mana khuyapayakusqanta yuyarinapaqqa imaymana monumentokunan kan, chaywanpas guerrakunaqa kashallanmi runakuna imaymanata munapayaq kasqankurayku, huk nacionniyoq huk religionniyoq kasqankumanta cheqninakusqankurayku ima.
Chhaynaqa, ¿kallanqapunichu guerrakuna?
Manan, guerrakunaqa chinkapunqan.
Salmo 46: 9 textopin Biblia nin: “[Diosmi] teqsimuyuntinpi awqa - tinkuykunata qolluchin, wach’ina p’eqtakunatapas lanzakunatapas p’akirqarin, carretakunatapas ruphaykachin ”, nispa.
Chaywanmi yachanchis pisi tiempollamanta guerrakuna tukupunanta.
Chaymantapas Diosqa gobiernokunaq rantinpin huk gobiernota churanqa, chaypin kamachinqa “Reykunaq Reynin ” Jesucristo. Kay tiempopiqa monumentokunatan ruwanku guerrakuna runata ñak’arichisqanta yuyarinankupaq.
Diospa gobiernon chayamuqtinmi ichaqa manaña chaykuna kanqañachu.
Isaías 65: 17 texton nin: “Ñawpaq sucedesqankunaqa qonqasqan kapunqa ”, nispa.
Organización de las Naciones Unidas para la Educación, la Ciencia y la Cultura
Kaykunamanta yachachin
© 2015 Watch Tower Bible and Tract Society of Pennsylvania
7 Pachantinmanta willakuykuna
8 Familiakunapaq yanapaykuna
¿Imatan ruwawaq wawayki llullakuqtin?
10 ¿Ima ninmi Biblia? Limpio kaymanta
12 Familiakunapaq yanapaykuna
Acuerdoman chayanapaq
14 ¡Imataq kayri hatun ñawikunayoq!
16 ¿Imatan yuyarichin kay wasi?
QALLARIYPI KAQ
Claudiataqa doctormi nirqan: “Iskay comportamientoyoqmi kanki, traumakusqaykiwanmi llaki onqoywan kashanki ”, nispa.
Claudian nin: “Chayta willawaqtinmi mana samayniyoq hinaraq sientekurqani.
Umaymanta mana allin kasqayqa p’enqakunapaqmi karqan ”, nispa.
Mark nin: “Sasatan costumbrakurqayku chhaynapi tarikusqaykuman, ichaqa esposaytaqa yanapanaymi karqan, chaymi aswan importanteqa karqan ”, nispa.
¿IMAYNAN sientekuwaq qanta otaq pi familiaykitapas “umaykimantan mana allinchu kashanki ” nispa doctor niqtin?
Chaypaqqa kanmi tratamiento.
Astawan yachasun chay onqoymanta.
“Millonninpi runakunan umankumanta mana allinchu kanku, chayqa familiankutapas llakichinmi.
Tawa runamantan huk runa kawsayninpi ima ratopipas umanmanta mana allinchu kanqa.
Llaki onqoymi runakunataqa mana valeqpaq qhawarichin, ichaqa astawanqa chhaynata qhawarikunku esquizofrenia onqoywan iskay comportamientoyoq onqoywan kaqkunan. [...]
Askhaña umankumanta mana allinchu kanku chaypas paykunapaqqa pisin yanapaykuna ” (Organización Mundial de la Salud [OMS]).
OMS nisqanman hinaqa, umankumanta mana allin kaqkunaqa askhas mana yanapayta maskhankuchu p’enqasqa pisichasqa sientekusqankurayku.
Umankumanta mana allin kaqkunapaq kanña tratamiento chaypas, askhan mana hampichisqa kanku.
Qayna watan Estados Unidospi 100 runakunamanta 60 mana hampichisqachu karqanku, 8 watamanta 15 watayoqkama kaqkunataqmi 100 wawakunamanta 50 (chayta willan Alianza Nacional de Enfermedades Mentales nisqa).
Profesionalkunaq nisqanman hinaqa “umanmantan mana allinchu ” nispaqa nikun yuyayninkuwan mana allin kaqkunatan, paykunaqa manan controlayta atinkuchu imayna sientekusqankuta comportamientonkutapas.
Pisi - pisimantan mana hukkunawan kawsayta atipunkuchu, kawsayninchispi ruwaykunatapas manañan ruwayta atinkuñachu.
Manan nisunmanchu “caracterninpi chhayna kasqanraykuchá umanmanta mana allinchu kashan ” nispaqa
Umankumanta mana allin kaqkunaqa sapankan hukniray kanku, ima onqoywan kasqankuman hina, imaynapi tarikusqankuman hina.
Chayqa pitapas hap’inmanmi qhariña, warmiña, qolqeyoqña, mana qolqeyoqña, ima religionniyoqña kanman chaypas.
Manataqmi nisunmanchu “caracterninpi chhayna kasqanraykuchá umanmantaqa mana allinchu ” nispaqa.
Allin tratamientowan hampichikuspaqa allintan kawsankuman.
Umankumanta mana allin kaqkunaqa rinankun chay onqoymanta yachaq doctorman, chhaynapi imachus ruwanankuta allinta yachanankupaq.
Umankumanta mana allin kaqkunaqa doctorpa nisqanman hinan ruwananku.
Yaqapaschá p’enqakuyninkutapas atipasparaq rimananku kanqa.
Doctorwan parlayqa yanapanqan onqoyninkumanta allinta entiendenankupaq, kawsayninkupi problemankuta allichayta atinankupaq, tratamientota mana saqenankupaqpas.
Chaykunaman familiankuwan otaq amigonkuwan riyqa allintan yanapanqa.
Askha runakunan onqoyninkuman costumbrakapurqanku onqoyninkumanta yachasqanku qhepaman tratamientota chaskisqanku qhepaman ima.
Mark nin: “Ñawpaqpiqa manan imatapas yacharqaykuchu umankuwan mana allin kaqkunamanta.
Qhepamanmi ichaqa costumbrakapurqayku chay onqoyman, yacharqaykutaqmi ima ruwayta.
Doctorpas familiaykupas amigoykupas allintan yanapawarqanku ”, nispa.
Umankumanta mana allin kaqkunaqa rinankun chay onqoymanta yachaq doctorman, chhaynapi imachus ruwanankuta allinta yachanankupaq
Claudiapas ninmi: “‘ Umaykimantan mana allinchu kashanki ’ niwaqtinkuqa, carcelman rinaypaqpas niwashankuman hinan sientekurqani.
Chay onqoywan kaqkunaqa wakin ruwaykunatan sasapaq qhawariyku, chaywanpas atirqanin chaykuna atipayta.
Ñoqaqa kasukurqanin doctorpa niwasqanta, manan hukkunamanta karunchakurqanichu, pacienciakurqanitaqmi; chaykunan yanapawarqan ”, nispa.
Bibliaqa manan ninchu “allin iñiyqa onqoykunapaq hampin ” nispaqa.
Ichaqa Biblian askha familiakunata yanaparqan sonqochasqa kallpachasqa kanankupaq.
Diosninchisqa munakuq kasqanraykun ‘ llakisqa sonqoyoqkunata ’ “llakiq ñit’isqan ” kaqkunatapas sonqochayta munan, chaytan Biblia willawanchis (Salmo 34: 18).
Bibliaqa manan doctorpaq libron hinachu, chaywanpas yanapawasunmanmi mana allin sientekusqanchis ratopi sonqo nanaywan tarikusqanchis ratopipas.
Chaymantapas suyakuytan qowanchis; willawanchismi hamuq tiempopi onqoykunapas llakikuykunapas tukupunanmanta.
Biblian nin: “Hinan ñawsakunapas qhawarinqa, roqt’ukunapas uyarinqa.
Wist’ukunapas taruka hinaraq p’itanqa, upakunapas kusikuymanta takinqa ”, nispa (Isaías 35: 5, 6).
Kay qelqapiqa umanmanta mana allin nispan nikushan umanku fallaqtin onqoykunata, comportamientonkupi huk hina kaqkunatapas.
Sudáfrica nacionmanta Claudia nin: “Mayninpiqa manchapakuymi chiriyachiwanraq, chaymi ruwanaykunatapas mana ruwayta atinichu, nitaq leeytapas.
Mayninpiqa nishu llakisqan kashani chaymi mana pitapas ni amigoykunatapas rikuyta munanichu.
Wakinqa yanapawayta munaspan niwanku ‘ imamantan llakikunki, allichakullanqan ’ ‘ maypitaq chhaynata piensawaq ’ nispa.
Wakinqa niwankun: ‘ Allinyanaykipin piensanaykiqa ’, nispa.
Yachallankuman hayk’atachus kallpachakusqayta.
Allinniypaqchá riki chaykunataqa niwanku, ichaqa astawanmi niwasqankuwanqa llakikapuni, aswan mana valeqpaqraqmi qhawarikapunipas ”, nispa.
Umamanta mana allin kaqkunapaq doctorman riy, nisqasuykiman hinataq ruway.
Imaynachus kawsanata hina kawsay.
Imatapas ruwashallay.
Allinta puñuy.
Huk rato thak kanaykipaq tiempota t’aqay.
Alimentoyoq mikhunata mikhuy.
Ama tragota ukyaychu, doctorpa mana nisqan hampikunatapas ama tomaychu.
Ama karunchakuychu. Yanapayta munasuqniykikunawan kay.
Iñiyniykipi ama descuidakuychu.
revistaqa manan ninchu “kay kaq tratamienton aswan allinqa ” nispaqa.
Sapanka cristianon qhawarinan tratamiento chaskisqan mana Bibliaq contranpichu kashasqanta.
Qhawallaytaq “Gánele la batalla al estrés ” nisqa yachachikuyta mayo 2014 ¡Despertad! revistapi.
FAMILIAKUNAPAQ YANAPAYKUNA | CASARASQAKUNAPAQ
Yaqapaschá imatapas ruwayta munashankichis, chaytan esposayki huknirayta ruwayta munan qantaq huknirayta.
Chhaynapi tarikuspa, ¿imatan ruwawaqchis?
¿Niwaqchu “manan, nisqayman hinapunin ruwakunqa ”, nispa?
¿Niwaqchu “nisqaykiman hinachá kanqa riki ”, nispa?
¿Icha huk acuerdomanchu chayawaqchis?
Nishankipaschá: “Acuerdoman chayayqa yanqan, manachá pipas gustonwan qhepakunmanchu ”, nispa.
Ichaqa manan chhaynachu.
Acuerdoman chayanaykipaqqa yachanaykin imachus chaypaq necesario kasqanta.
Manaraq casarakuspaqa qankunallamantachá imatapas decidirqankichis.
Casarakusqaykichis qhepamanmi ichaqa iskayniykichispi yuyaykuspaña decidinaykichis.
Chayta ruwayqa yanapasunkichismi.
Alexandra nin: “Problemakunataqa iskay runakunan aswan allintaqa allichankuman yanapanakusqankurayku, hukllan ichaqa mana chhaynatachu allichanman ”, nispa.
Manan qanllapichu yuyaykunayki.
Casarasqakunata yanapaq John M. Gottman nin: “Manan lliwpipunichu kaqllata ruwayta munankichis, ichaqa hukpa nisqantaqa manan hayk’aqpas mana valeqpaq hinaqa qhawarinaykichu ”, nispa.
Nillantaqmi: “Sichus esposayki otaq qosayki imatapas nisuqtiyki mana uyariqpas tukuwaqchu, uyaykipitaq chay reparakushanman chayqa manan hayk’aqpas acuerdomanqa chayawaqchischu ”, nispa.
Mayninpiqa manan gustoykichu ruwakunqa.
Manan pipas munanmanchu “munasqallaytan ruwakunqa ” niq runawan casarasqa kaytaqa.
Chaymi maskhanayki hukpa allinnintaraq.
June nin: “Mayninpiqa dejallanin qosay munasqanman hina ruwananta mayninpitaqmi payñataq dejawan munasqayman hina ruwanayta.
Casado kawsaypiqa manan chaskiyllachu aswanpas qonallanchistaqmi ”, nispa.
Llamp’u simiwan rimayta qallariy.
Imaynatachus parlayta qallarinkichis chhaynallatataqmi tukunkichispas.
K’arak simikunawan rimayta qallarinkichis chayqa manan acuerdomanqa chayawaqchischu.
Aswanpas Bibliaq nisqanta ruwaychis, ninmi: “P’achawan hina p’achakuychis khuyapayakuq - kaywan, sumaq sonqo - kaywan, huch’uyyaykukuywan, llamp’u sonqo - kaywan, pacienciawan ima ”, nispa.
Chhayna kaspaqa mana discutispallan problemaykichista allichankichis (Bibliaq yachachikuynin: Colosenses 4: 6).
Yuyaykuy imapichus igual - lla kasqaykichispi.
¿Acuerdoman chayashaspachu discutipunkichis? Yaqapaschá chayqa pasashasunkichis imapichus mana igualchu kasqaykichispi yuyaykusqaykichisrayku.
Imakunapichus igual - lla kasqaykichista yachanaykichispaq kaykunata ruwaychis:
Huk hojapi qelqaychis mayqenkunatan munawaqchis munasqaykichisman hina ruwakunanta, mayqenkunatataqmi dejallawaqchis huk hinamantapas ruwakunanta chaykunatawan.
Yaqapaschá chaypi reparankichis askha ruwaykunapi igual - lla kasqaykichista.
Chhayna kaqtinqa manan sasachu kasunkichis acuerdoman chayay.
Pisi ruwaykunallapiña igual kawaqchis chaypas chayta ruwayqa yanapasunkichismi imaynata acuerdoman chayanaykichispaq.
Iskayniykichis rimaychis imayna allichanaykichista.
Wakin problemakunaqa sasa allichanan, chhayna kaqtinqa rimaychis, chayqa astawanmi hukllachasunkichis.
Chay qhepamanqa yaqapaschá ninkichisraq, “khaynataqa manan sapallayqa allichaymanchu karqan ”, nispa (Bibliaq yachachikuynin: Eclesiastés 4: 9).
Ama phiñakuspalla piensasqaykita cambiay.
Biblian nin: “Qosakuna, sapankaykichis qankuna kikiykichista hinapuni esposaykichista munakuychis, hinallataq qankunapas esposakuna qosaykichista respetaychis ”, nispa.
Munanakusqaykichis respetanakusqaykichismi yanapasunkichis uyarinakunaykichispaq. ¡Yaqapaschá pay hinaraq piensapunkipas!
Cameron nin: “Ñawpaqpiqa manan esposaypa gustonkuna gustawaqchu, qhepamanmi ichaqa gustapuwarqan ”, nispa (Bibliaq yachachikuynin: Génesis 2: 18).
Kay libromanta horqosqa: Siete reglas de oro para vivir en pareja.
“Rimakuyniykichisqa ancha sumaqpuni kachun, kachiwan kachichasqa hina ”
“Aswan allinmi iskay runa huk runallamantaqa ” (Eclesiastés 4: 9)
“Manan allinchu qhariq sapallan kanan, paypaq hinapuni yanapaqninta ruwapusaq ” (Génesis 2: 18)
CAMERONWAN DANITRIAWAN
“Sichus qosaykiq otaq esposaykiq nisqanta mana uyarispa gustollaykita ruwawaq chayqa solterollapas kashawaq hinachá kanman ”
BRADWAN KARLEEWAN
“Imatapas decidispaqa iskayniykichismantapas decidiwaqchis hinan sientekunaykichis, manan atipanakuspapas munasqaykichista ruwashawaqchis hinachu sientekunaykichis ”
MUNAY hatun k’anchashaq ñawikunayoqmi, pelontaqmi sumaq llamp’ullaña, chakinkunataq ancha hatunllaña.
Sayayninqa 12 centímetro hinan, 114 gramota hinallan llasanpas.
¿“Imataq chayri kanman ” ninkipaschá?
Chayqa tarsero animaliton.
Wakinpaqqa ancha munaymi, wakinpaqmi ichaqa huk hina qhawarikun.
Astawan yachasun tarsero filipino animalitomanta.
Chay animalchaqa huch’uylla cuerpon kasqanraykun qhawarikun ñawinpa, ninrinpa, makinpa, chakinpa, chupanpa atipasqan hina.
Ichaqa ancha admirakunapaqmi chay animalitoqa.
NINRINKUNA: Papel hina liphla ninrinkunawanqa pisillata uyarikuq sonidokunatapas uyarinmi, uyarispaqa ninrintan kuyuchin q’enpin ima.
Chhaynata uyarisqanwanmi reparan mikhuqnin animalkunata mikhunanpaq animalkunatapas.
Tutapiqa ninrinpa uyarisqanwanmi reparan ch’illikuta, k’aspita mikhuq sisita, aka - tanqata, pichinkuta, hukkunatapas; uyarisqanman hinan ninrinta kuyuchin, chaymantataq umanta kuyuchin hatun ñawinkunawan rikuspa mikhunanta hap’inanpaq.
MAKINKUNA: Makinkunaqa ñañu k’aspikunamanta hap’ipakunanpaq hinan.
Dedo puntankunaqa wachu - wachun, chaykunan yanapan mat’ita hap’ipakunanpaq.
Ichaqa puñunanpaqpas necesitanmi hap’ipakuyta, chayraykun lazo chupanpas wachu - wachullataq, chaywanmi aswan mat’itaraq hap’ipakun.
ÑAWINKUNA: Tarseroqa ñuñuq animaliton, ñawinkunaqa manan cuerponpaq hinachu, ñosqhonninmantapas aswan hatunraqmi, mana kuyurispataqmi titirayan.
Chhaynaqa, ¿llapan cuerpontaraqchu muyuchinan maytapas qhawananpaq?
Manan, aswanpas kunkanmi sapa ladoman wasankama muyun.
CHAKINKUNA: Chay hatun chakinkunawanmi 6 metrokama saltan, chayqa sayayninmantapas 40 kuti masraqmi.
Mikhunanpaq animalkunata hap’inanpaqqa dedonkunatapas k’aspi - k’aspitaraq chutarispan saltaykun, chhaynapin mana pantaspa hap’in.
Chay animalitoqa mana llamiykunan, yarqachikushallanmi, mikhusqan huch’uy animalkunapas kawsashaqllan gustan, chayraykun maynillanpi kawsan runa hap’iqtinqa.
Chay animalitomantaqa imaymanatan yachashallasunman, chaymi Filipinas nacionmanta runakunaqa admirasqa kanku.
Filipinas nacionmanta gobiernon 1997 watamantapacha hark’ashan tarsero animalitota wañuchinankuta.
Chayraykun mana pipas hap’inanchu, tiyasqantapas thuninanchu, nitaqmi wasinkupipas uywanankuchu.
Tarseroqa ancha munasqallañan filipino runakunapaq chay nacionta riqkunapaqpas.
FAMILIAKUNAPAQ YANAPAYKUNA | WAYNA - SIPASKUNAPAQ
“Hermanaytan qapariyurqani, punkutapas kallpawan kichaspan perqataraq t’oqorqani.
Chay t’oqota sapa rikuspaymi yuyariq kani chay kutipi erqe hina ruwasqayta ” (Diana) *
“Taytaytan qapariyurqani: ‘ ¡Manan taytaychu kanki! ’, nispa.
Punkutapas uyanpin wisq’arparirqani.
Ñawillaypin kashan nishu sonqo nanasqa tarikusqanqa.
Chay qhepamanqa qalluytaraqmi k’utukuytapas munarqani chayta nisqaymanta ” (Laura)
Chay pasarqasunki chayqa kayta leey.
Mana controlakuyta yachaqqa p’enqaypin qhepan.
Barbaraqa 21 watanpin kashan, ninmi: “Ñawpaqpiqa niqmi kani, ‘ hukkunaqa aguantawanankun imayna kasqayta ’ nispa.
Genionkuta mana controlayta yachaqkunata qhawaspaymi niq kani: ‘ ¡Asikunapaqmá ruwasqankuqa! ’, nispa. Ichaqa cuentatan qokurqani ñoqatapas hukkuna chhaynata qhawariwasqankuta ”, nispa.
Biblian nin: “Usqhaylla phiñakuqqa mana ruwanakunatan ruwan ”, nispa (Proverbios 14: 17).
Volcán t’oqyaqtinqa runakunaqa ayqekunkun, chhaynatan millay caracterniyoqkunamantapas ayqekunku
Millay caracterniyoqkunamantaqa phiña toromanta hinaraqmi ayqekunku.
Danielqa 18 watanpin kashan, ninmi: “Genioykita mana controlaspaqa p’enqaypin qhepanki, hukkunapas manañan respetasunkikuchu ”, nispa.
Elenapas 18 watanpin kashan, ninmi: “Mana allin genioyoq kayqa manchakunapaqmi qhawarichisunkiman ”, nispa.
Biblian niwanchis millay caracterniyoqkunawan ama huñukunapaq (Proverbios 22: 24).
Atiwaqmi cambiayta.
Saraqa 15 watanpin kashan, ninmi: “Sonqoykiña k’irisqa kanman chaypas, atiwaqmi controlakuyta chhaynapi mana phiñasqa kutichinaykipaq ”, nispa.
Mana usqhaylla phiñakuqqa ‘ kallpasapamantapas aswan allinmi ’, kikinta dominakuqqa ‘ huk llaqta hap’iqmantapas aswan allinmi ’, chaytan Biblia nin (Proverbios 16: 32).
Kaykunatan ruwawaq.
Ama niychu: “Ñoqaqa chhaynayá kani ”, nispaqa.
Yaqapaschá 6 killa kayta ruwawaq.
Sapa phiñakuspayki kaykunata qelqay: 1) iman pasarqan, 2) imaynatan reaccionarqanki, 3) imata ruwaymi aswan allin kanman karqan, imarayku.
Qhepa kutipi phiñakuspaqa chaykunata qhaway.
Anotallaytaq sonqoykita k’iriqtinku mana phiñakusqaykitapas, chay ratopi imayna sientekusqaykitapas (Bibliaq yachachikuynin: Colosenses 3: 8).
Chunkakama yupay.
Pipas phiñachisuqtiykiqa ama umaykiman hamusqantachu rimarpariy, aswanpas sonqoykiq tiyaykunantaraq suyay.
Enriqueqa 15 watanpin kashan, ninmi: “Pacienciakuyqa yanapawanmi allinta piensaspa kutichinaypaq, chhaynapin mana pesapakunichu ‘ ama chayta niymanchu karqan ’ nispa ”, nispa (Bibliaq yachachikuynin: Proverbios 21: 23).
Reparaq kay.
Imayna tratasqasuykipi piensayqa phiñachisunkimanmi.
Chayrayku piensallaytaq imarayku chhaynata tratasqasuykipi.
Jesicaqa 24 watanpin kashan, ninmi: “Manan yanqachu pipas mana allintaqa tratasunki, chaypi yuyaykuymi sonqoyta chhikanta tiyaykachin ”, nispa (Bibliaq yachachikuynin: Proverbios 19: 11).
Phiñachinakuymanta ayqerikuy.
Biblian nin: “Ch’aqwa manaraq qallarishaqtin churanakuyta saqepuy ”, nispa (Proverbios 17: 14).
Phiñachinakuy kaqtinqa mayninpiqa aswan allinmi ayqerikuy.
Ichaqa chayta ruwaspaqa amaña piensayñachu chay phiñanachikuypi, aswanpas imallatapas ruway.
Daniela nin: “Ñoqataqa ejerciciota ruwaymi yanapawan sonqoy tiyaykunanpaq ”, nispa.
Biblian nin: “Amataq huchallikuychisñachu.
Puñunapi kashaspaña ch’inlla sonqoykichista t’aqwikuychis ”, nispa (Salmo 4: 4).
Chaypi nisqan hina phiñakuyqa manan huchachu, ichaqa phiñakuspa imatachus ruwasqanchisqa yaqapaschá huchallichiwasunman.
Ricardo nin: “Phiñachiqninman kutipakuqqa paypa makinpiñan kapun.
Ama erqe hinaqa kaychu, aswanpas qonqapuy ”, nispa.
Chayta ruwaspaqa rikuchinkin caracterniyki controlasqaykita.
Wakin sutikunaqa cambiasqan kashan.
“Tukuy kaykunata saqepuychis: k’arak phiñakuyta, phiñasqalla kayta, millay - kayta, tumpayta, qhelli rimayta ”
“Simintapas qalluntapas watakuqqa manan ima llaki - phutiypipas rikukunchu ” (Proverbios 21: 23)
“Runaq allin yuyayniyoq - kayninqa phiñakuytan hark’an ” (Proverbios 19: 11)
“Allinta mikhuy, allinta unutapas ukyay.
Cuentatan qokurqani ganasniy imayna kasqanqa mikhusqayman hina kasqanta ”
“Wiñasqanchisman hinan controlakuytaqa yachanchis.
Wawakunaqa imallamantapas discutishankun, kurakkunan ichaqa thak sonqowan rimanku ”
¿IMA NINMI BIBLIA?
Wakin runakunaqa ninkun “Diosmi sufrichiwanchis ” nispa, otaq ninku“ manan paymanqa imapas qokunchu sufrisqanchisqa ” nispa.
Ichaqa, ¿chaytachu Biblia nin?
“¡Diosqa manan hayk’aqpas mana allintaqa ruwanmanchu! ”
(Job 34: 10)
Wakin runakunan ninku: “Hasta ichhupiwanpas Diospa munayninpin aytikun ”, nispa.
Chayraykun ima desgraciapas kaqtinqa ninku: “Diospa castigonmi chayqa ”, nispa.
Diosqa manan pitapas sufrichinchu.
Sichus huk runa ninman “Diosmi wateqashawan otaq pruebashawan ” nispa chayqa pantashanmi.
Diosqa manan pitapas mana allinwanqa pruebaman churanchu.
Problemakunaqa anchatan sufrichiwanchis, sichus chaykunata Dios churawasunman chayqa mana allinta ruwaq Dioschá kanman, ichaqa Biblian nin: “¡Diosqa manan hayk’aqpas mana allintaqa ruwanmanchu! ”, nispa (Job 34: 10).
¿Manataq Dioschu sufrichiwanchis chayqa, pitaq sufrichiwanchisri?
Mayninpiqa runamasinchispa huchanpin sufrinchis (Eclesiastés 8: 9).
Chaymantapas mayninpiqa qonqaymi ima desgraciapas otaq ima accidentepas pasawasunman (Eclesiastés 9: 11).
Ichaqa astawanqa ‘ kay pachapi kamachikuqmi ’ sufrichiwanchis, chay kamachikuqqa Saqra Satanasmi, Biblian willan ‘ lliw kay pacha saqraq munaychakusqan kashasqanta ’.
Chhaynaqa Saqra Satanasmi sufrichiwanchis manan Dioschu.
“Pipas qankunata tupaykuqqa ñawi ruruytan tupaykun ” (Zacarías 2: 8)
Wakin runakunaqa ninkun: “Diosqa manan imatapas sientenchu sufrisqanchista rikuspaqa ”, nispa.
Huk qelqaq runan nirqan: “Diosqa manapunin khuyapayawanchischu, chayqa sut’i reparaymi ”, nispa.
Nillarqantaqmi: “Kanña Dios chaypas manachá chhikallantapas sientenchu sufrisqanchista rikuspaqa ”, nispa.
Diosqa anchatan khuyapayawanchis sufrisqanchista rikuspaqa, hinaspapas payqa pisi tiempollamantan problemanchiskunata tukuchinqa.
¿Imaynapin chayta yachanchis? Yachasun.
Diosqa yachanmi sufrisqanchista.
Runaqa ñawpa tiempomantapachan waqayllapi kawsan, Jehová Diosqa * reparanmi chaykunataqa.
Diosqa rikumushanmi imaynapi tarikusqanchista (Salmo 11: 4; 56: 8).
Yachanapaq, serviqninkunata sufrichishaqtinkun nirqan: “Allintan rikuni llaqtaypa [...] muchushasqanta ”, nispa.
Ichaqa manan rikullarqanchu, nillarqantaqmi: “Yachanitaqmi ñak’arishasqankutapas ”, nispa (Éxodo 3: 7).
Manaña hukkuna yachankuchu nanayninchismanta chaypas Diosqa allintan yachan, payqa allintan entiendewanchis; chayta yachaspan askha runakuna thak sientekunku (Salmo 31: 7; Proverbios 14: 10).
Diosqa khuyapayawanchismi sufriqtinchis.
Ichaqa Diosqa manan qhawayllachu qhawamun, payqa sientenmi nanayninchismanta.
Biblian nin: “Pipas qankunata tupaykuqqa ñawi ruruytan tupaykun ”, nispa (Zacarías 2: 8).
Jehová Diosqa kamaqninchismi payqa hatunchanapaqmi, chaywanpas sufriqtinchisqa paypas sufrishanman hinan sientekun, sonqonraqmi nanan.
Chhaynataqa sientekun ‘ ancha khuyapayakuq llakipayakuq ’ kasqanraykun.
Hinaspapas yanapawanchismi llakikuyninchispi.
Diosqa chinkachinqan sufrimientota.
Diosqa gobiernonwanmi kay pachapi problemakunata allichanqa.
Wiñaypaqmi runakunaq sufrisqanta chinkachipunqa.
Prometewallanchistaqmi kaytapas: “Diosmi paykunaq ñawinkumanta tukuy weqeta pichanqa, manan wañuypas kanqañachu, manallataqmi llakikuypas, waqaypas, nanaypas kanqañachu, ñawpaqkaqkunaqa manaña kapusqanrayku ”, nispa.
¿Iman kanqa wañupuqkunamanta?
Diosmi kawsarichimpunqa kay pachapi thak kaypi kawsanankupaq.
¿Pillapas sufrinqachu kay kawsayta yuyarispa? Manan.
Jehová Diosmi prometewanchis: “Ñawpaq sucedesqankunaqa qonqasqan kapunqa, manañan yuyarisqapasñachu kanqa ”, nispa (Isaías 65: 17).
Biblian willan Diospa sutin Jehová kasqanta.
Chaykunamanta yachanaykipaq qhaway ¿Imatapunin Biblia yachachin? librota, 8, 11 capitulokunata.
Chaytaqa Jehová Diospa testigonkunan ruwan.
Kaykunan kashan
© 2015 Watch Tower Bible and Tract Society of Pennsylvania
Tukuy tiempopaq yachachikuykuna: Honrado kanapaq
Tukuy tiempopaq yachachikuykuna: Dominakunapaq
Tukuy tiempopaq yachachikuykuna: Pantay ñanman ama urmanapaq
Tukuy tiempopaq yachachikuykuna: Munakuq kanapaq
8 Familiakunapaq yanapaykuna
¿Imaynatan controlawaq caracterniykita?
10 Familiakunapaq yanapaykuna
Wañuymanta wawayki tapusuqtiyki
12 Tapusun
Huk sacerdote religionninta saqepun
14 ¿Ima ninmi Biblia?
16 Allin yuyaywan ruwanapaq
Videos animados
Si usas las redes, no te enredes
Yachanaykin internetpi amigokuna akllayta
(Ñit’iykuy ENSEÑANZAS BÍBLICAS > JÓVENES nisqapi, español simipi)
Hazte amigo de Jehová
Dar te hará feliz
Kay video rikusqaykipiqa, Calebwan Sofiawanqa yachankun compartiyta.
(Ñit’iykuy ENSEÑANZAS BÍBLICAS > NIÑOS nisqapi, español simipi)
QALLARIYPI KAQ
“Manan hayk’aqpas chhayna kusisqaqa sientekurqanichu ”
HILTON waynaqa boxeadormi karqan.
Payqa 7 watanmantapachan maqanakuyta yacharqan.
Wayna kaspaqa amigonkunawan kuskan puriq hukkunata maqaspa.
Ninmi: “Ñoqaqa suwan karqani, apostaqmi kani, pornografiatan qhawaq kani, warmikunatan molestaq kani, tayta - mamaytapas manan respetaqchu kani.
Chaymi niwaqku ‘ manan hayk’aqpas cambiawaqchu ’ nispa.
Manaraq 20 watayoq kashaspaymi wasiymanta ripurqani ”, nispa.
Qhepamanmi Hiltonqa respetoyoq llamp’u sonqo runaman tukupurqan, chaymi 12 wata qhepaman wasinman kutipuqtin tayta - mamanqa mana creeytapas atirqanchu.
Hiltonqa wasinmanta ripusqan qhepamansi allinta piensaykusqa vidanmanta, Bibliatas leeyta qallarisqa.
Ninmi: “Bibliapi yachasqayman hinan kawsayta qallarirqani.
Caracterniypin cambiarqani, Efesios 6: 2, 3 textopin yacharqani tayta - mamay respetayta.
Manan hayk’aqpas chhayna kusisqaqa sientekurqanichu, tayta - mamaypas anchatan kusikurqanku chhayna kapusqaymanta ”, nispa.
Hiltonpa kawsayninmantan kaykunata yachanchis: Bibliaqa serviwanchismi kay tiempopipas, atiyniyoqmi runaq kawsayninta cambiananpaqpas.
Bibliapin yachanchis honrado kayta, cuerponchis dominayta, munakuq kayta, casarasqakunatapas yanapanmi pantay ñanman ama urmanankupaq, chaykunamantan yachasun qatiqninpi.
Wakinqa ninkun: “Manan Bibliaqa valenñachu kay tiempopaqqa, cosaskuna hinan huk tiempollapaq karqan ”, nispa.
Ichaqa manan chhaynachu.
Cosaskunaqa arí cheqaqtan huk tiempollapaq, ichaqa runaq sentimientonqa manan cambianchu.
Pipas munakuwaqtinchisqa ñoqanchispas ñawpaq tiempopi runakuna hinan sientekunchis; kaqllataqmi suceden sichus pipas khuyapayawasunman otaq cheqnikuwasunman chaypas.
Manan “ima mosoqpas kanchu ” chhayna sientekusqanchispiqa (Eclesiastés 1: 9).
“Qhapaqqa qhapaq kayninwanmi kawsayninta qespichin, wakchatan ichaqa mana pipas manchapachinchu ” (PROVERBIOS 13: 8)
QHAPAQKUNAQA qolqenkuwanmi kusisqa kawsanku, ichaqa qolqeyoq kasqankuraykun peligrokunapi tarikullankutaq.
Wakin nacionkunapiqa suwakunaqa suwanku qhapaqkunata, qhapaqpaq qhawarikuq runakunata iman.
Pobre llaqtakunamanta willaq qelqan nirqan: “Qhapaqkunawan pobrekunawanqa suwanakuspa secuestranakuspa estafanakuspa iman kawsanku.
Restaurantekunatapas armasqa runakunan cuidan; qhapaqkunapas wasinkupin churachinku camarakunata, kuchukuq alambrekunata ima ”, nispa.
Askha nacionkunapin chayqa rikukun.
Pobrekunatan ichaqa “mana pipas manchapachinchu ”.
¿Imaynatan yanapasunkiman chayta Bibliaq nisqan?
Yaqapaschá tiyasqayki otaq llank’asqayki ladopi sinchi suwakuna kan, chhayna kaqtinqa ama qhapaqpas kawaq hinaqa puriychu.
Suwakunaqa qhawankun imayna p’achawan churakusqaykita; cosasniykikunatapas ama alabakusparaqqa apaychu.
Allin yuyayniyoqqa ima peligrotapas reparaspaqa karunchakunmi, “pisi yuyayniyoqkunan ichaqa pasallanku hinaspan k’irisqa rikukapunku ”, chaytan Biblia nin (Proverbios 22: 3).
Diosqa manan munanchu khuyay llakisqa purinanchista, chayraykun payqa Bibliapi qelqachirqan chhayna yachachikuykunata.
Bibliaq nisqan hina yachayniyoq kayqa runatan allinta kawsachin (Eclesiastés 7: 12). Arí, Bibliapi yachachikuykunaqa cuidawanchismi.
TAPUSUN | ANTONIO DELLA GATTA
ROMAPI 9 wata estudiasqan qhepamanmi Antonioqa 1969 watapi nombrasqa karqan sacerdote kananpaq.
Qhepamanqa sacerdotekunaq escuelanmantan encargakurqan Nápoles (Italia) llaqtapi.
Yachasqankunapi allinta piensaspan nirqan: “Católico religionqa manan Bibliaq nisqanman hinachu yachachin ”, nispa.
revistata qelqaqkunan paywan rimarqanku.
Willawayku erqellaraq kasqaykimanta.
Italia nacionpin nacerqani 1943 watapi.
Huk huch’uy llaqtapin hermanoykunawan wiñarqani.
Taytayqa carpinteron karqan chakrapi iman llank’arqan.
Tayta - mamayqa católico religionmanmi apawarqanku.
¿Imaraykun sacerdote kapurqanki?
Huch’uyniymantapachan gustawaq misaman rispa sacerdoteq rimasqanta uyariy.
Imaymana costumbrekunata ruwasqanmi admirachiwaq, chaymi ñoqapas sacerdote kayta munarqani.
Mamaymi apawarqan sacerdote kanapaq escuelaman 13 wataypi kashallaqtiyraq, astawan chaypi preparasqa kanaypaq.
¿Estudiarqankichu Bibliata sacerdotepaq preparakushaspa?
Pisillatan estudiaq kani.
Huk profesorniymi qowarqan Jesusmanta willaq librokunata 15 wataypi kashaqtiy, chaykunatan sapa kuti leeq kani.
Chaymantataq 18 wataypi kashaspan Roma universidadman rirqani sacerdote kanaypaq, chaypiqa papan autoridad.
Chaypin yacharqani latín, griego, historia, filosofía, psicología, teologiata ima.
Sapa domingonmi misapi recitaq kayku Bibliaq versiculonkunata ichaqa manan estudiarqaykuchu.
Seminariomanta encargado kashaqtiyki, ¿dictarqankichu cursokunata?
Decretos del Concilio Vaticano II nisqa cursollatan dictarqani.
Astawanqa oficinapin llank’arqani.
¿Imaraykun iskayarqanki religionniykimanta?
Kaykuna raykun: Politicapin chaqrukunku, sacerdotekunaq chayman riqkunaq millaykuna ruwasqankutapas hinallatan qhawanku, yachachisqankupas manan Bibliaq nisqanwan tupanchu.
¿Imaynapin munakuq Dios runakunata castiganman infiernopi?
¿Diosninchis munanmanchu rosariota hap’ispa kaq resayllata pachak kutikunataraq payman resananchista?
¿Ima ruwanaykipaqmi decidikurqanki?
Waqasparaqmi Diosmanta mañakurqani yanapawananpaq; Biblia de Jerusalén nisqa Bibliatan rantikurqani italiano simipi, chaytataq leeyta qallarirqani.
Huk domingo tutamantantan misa ruwasqay pasayta chayamurqanku iskay Jehová Diospa testigonkuna.
Paykunawanmi rimarqani iskay hora masta Bibliamanta ¿ima ninmi Biblia cheqaq religionmanta?
nisqa temamantapas.
¿Imatan rikurqanki Testigokunapi?
Paykunaqa católica Bibliapipas facil - llatan textokunata tarirqanku leepuwanankupaq, chaymi admirachiwarqan.
Chay qhepamanmi visitamuwarqan Mario sutiyoq Testigo, payqa sapa sábado 9 horas tutamantantan hamuq, paraqña chikchikña chaypas seminario punkupin kasharqan.
¿Imaniqkun huk sacerdotekuna chaymanta?
Invitarqanin paykunatapas ichaqa manan mayqenninkupas munarqankuchu.
Ñoqamanmi ichaqa nishutapuni gustawarqan Bibliata estudiay.
Ñawpaqpiqa manan entienderqanichu imarayku Dios hinallata qhawan millay kawsayta sufriytapas chayta, kunanmi ichaqa yachani.
¿Mayqen sacerdotepas nirqasunkichu Bibliata ama estudianaykipaq?
1975 watapin Roma llaqtata askha kutita rirqani yachasqaymanta huk sacerdotekunawan rimamunaypaq.
Paykunan ichaqa niwarqanku: “Pantashankin ”, nispa.
Chaymi 9 enero killapi 1976 watapi huk cartata apachirqani Roma llaqtaman, chay religionta renunciapunaypaq.
Iskay p’unchaymantan ripurqani, hinaspa rirqani Jehová Diospa testigonkunaq huñunakuyninman.
Chay kutiqa asamblean kasqa, askha iñiq t’aqakunataq huñunakusqaku.
Sapankan Bibliayoqkama karqanku textokunata maskhanankupaq, ¡chayqa admirakunapaqmi karqan!
¿Familiaykiri ima nirqantaq?
Familiaykunaqa phiñakurqankun.
Ichaqa huknin hermanoymi Bibliata estudiashasqa Jehová Diospa testigonkunawan Lombardía llaqtapi Italia nacionpa wichay ladonpi.
Visitaqmi rirqani, chaypin Testigokuna yanapawarqanku trabajota conseguinaypaq wasitapas tiyanaypaq.
Chay watapin bautizakapurqani. Kunanqa allintan Diosta reqsini
¿Arrepientekunkichu ruwasqaykimanta?
¿Imamantataq arrepientekuymanri?
Kunanqa allintan Diosta reqsini, Bibliapi paymanta yachaspan astawan payta reqsini.
Manan católico religionpa nisqanman hinachu.
Kunanmi ichaqa cheqaqta yachasqaymanta tukuy sonqoywan runakunaman willani.
Bibliaqa sut’illantan kutichin chay tapukuykunaman.
Ñit’iykuy ENSEÑANZAS BÍBLICAS > PREGUNTAS SOBRE LA BIBLIA nisqapi.
FAMILIAKUNAPAQ YANAPAYKUNA | WAWAKUNATA UYWASPA
Soqta watayoq wawan taytanta tapurqan: “¿Papayri wañupullankitaqchu? ”, nispa.
Chhaynapi tarikuspan taytanqa piensarqan: “¿Wañuymanta willaqtiy entiendewanqachu?
¿Imanispan nisaq? ”, nispa.
Wawakunaqa manan mana rimanapaq hinachu qhawarinku wañuymanta rimaytaqa, wakin wawakunaqa wañuchinakuspa imaraqmi pukllankupas.
Chayraykun wañuymanta rimayqa mana mana rimanapaq hinachu kanan.
Sichus wawayki wañuymanta tapusunki chayqa yachachiy mayqen familiaykichispas wañupuqtin imata ruwananpaq.
Ama niychu “rimaqtiyqa mancharukunqapaschá ” nispaqa, aswanpas willaqtiykiqa manañan manchakunqañachu.
Ichaqa wañuymanta willaspaqa wakin mana allin piensasqankutan aclaranayki kanqa.
Wawakunamanta yachaqkunan ninkun: “Manaraq 6 watayoq wawakunaqa huk ratollapaqmi wañuyta qhawarinku.
Chaymi wañuchinakuspa pukllaspaqa huk ratolla wañurunku ”, nispa.
Ichaqa wiñasqankuman hinan aswan allinta entiendenku wañuymanta; chaymi tapukunku, llakikunku, manchakunku ima; chayraykun rimanayki paykunawan.
Marion Haza doctoran, nin: “Sichus huk wasipi mana rimanapaq hinata wañuymanta rimayta qhawarinkuman chayqa, wawakunaqa sinchi manchakuytan qallarinkuman ”, nispa.
“Imatataq nisaqri ” ninkipaschá.
Yachaqkunaq nisqanman hinaqa wawakunaqa “wañuymanta cheqaqta willanankutas munanku ”.
Wañuymanta tapukuspankuqa rikuchishankun yachanankupaq preparasqaña kasqankuta.
Rimana kaqtinqa rimay wañuymanta.
Ima animaltapas wañusqata rikuspan wawaykita tapuwaq: “¿Ñak’arishankumanchu mayllapipas?
¿Chirichikushanmanchu, yarqachikushanmanchu?
¿Imaynapin yachanchis animalpas runapas wañusqaña kasqankuta? ”, nispa (Bibliaq yachachikuynin: Eclesiastés 3: 1, 7).
Cheqaqllata willay.
Mayqen familiaykipas wañupuqtinqa ama niychu “ripunmi ” nispa.
Chhaynata niqtiykiqa wawaykiqa ninmanmi “chhaynaqa kutimpullanqachá ” nispa.
Aswanpas niwaqmi: “Abuelaykiqa wañupunmi, manañan imatapas ruwayta atinmanñachu, manañan paywanqa rimaytapas atisunmanñachu, chaywanpas manan qonqasunchu ”, nispa (Bibliaq yachachikuynin: Efesios 4: 25).
Yaqapaschá wawayki piensanman wañuyqa contagiakuq kasqanta.
Ichaqa entiendenanmi mana chhaynachu kasqanta.
Entiendechiy mana paychu huchayoq kasqanta.
Yaqapaschá wawaykiqa piensan “huchaypin wañupun ” nispa, chayraykutaq llakikushanman. Chaymi tapuwaq:“ ¿Imaraykun chhaynata piensanki? ”, nispa.
Allinta uyariy rimasqanta, entiendeytaq imayna sientekusqanta.
Chaymantapas yaqapaschá wawayki piensanman wañuyqa contagiakuq kasqanta.
Ichaqa entiendenanmi mana chhaynachu kasqanta, chhaynapi mana manchakunanpaq. Kallpachay rimananpaq.
Wawaykiq mana reqsisqan familaykiña otaq amigoykiña wañuqtinpas rimallay paykunamanta.
Willawaqmi tion, tian, otaq abuelan imayna runa kasqanmanta, asikunapaq hina ruwasqankumantapas.
Chhaynapin reparanqaku wañuqkunamanta rimayqa normal kasqanta.
Mana rimayta munaqtinqa ama nishuta rimapayaychu, yaqapaschá huk p’unchayña rimapayawaq (Bibliaq yachachikuynin: Proverbios 20: 5).
Aprendamos del Gran Maestro libron 34, 35 capitulokunapi willashan wañuymanta, chaykunan wawaykita yanapanman wañuymanta imatachus Bibliaq nisqanta yachananpaq.
Ñit’iykuy PUBLICACIONES > OTRAS PUBLICACIONES nisqapi, español simipi.
“Kanmi upallakuna tiempo, rimana tiempopas ” (Eclesiastés 3: 1, 7)
“Sapankaykichis runa - masiykichiswan cheqaqkaqta rimaychis ”
“Chinkay - chinkay ukhu unu hinan sonqollapi yuyaykusqakunaqa, yuyayniyoq runan ichaqa chaykunata sut’iman horqoyta yachan ” (Proverbios 20: 5)
Mayqen familiaykipas wañupuqtinqa wawaykiqa wañuytapaschá sinchita manchakunman. Chaypi yanapanaykipaq kaykunata entiendechiy:
Manan paypas wañullanqataqchu.
Imapas pasasuqtiykiqa familiaykikunan payta cuidanqaku.
Wañupuqkunaqa manañan ñak’arinkuñachu.
Wañupuqkunaqa manan qonqasqachu kapunqaku.
Kaytan niwaq: “Abuelaykita manaña rikupusunñachu chaypas, yuyashallasunmi ”, nispa.
Wawaykita wañuymanta mana imatapas niyqa manapunin yanapanqachu, aswanpas ima munasqantan wañuymanta piensanqa.
QALLARIYPI KAQ | ¿SERVINMANRAQCHU BIBLIA KAY TIEMPOPI?
“Señor Diosníy, ¿pitaq wasiykipi tiyanqa? [...]
Mana huchachanata kawsaqmi, chaninkaqta ruwaqmi, tukuy sonqopuni cheqaqkaqta rimaqmi ” (Salmo 15: 1, 2). CHAYQA ALLINNINCHISPAQMI.
Askha runakunan ninku: “Honrado kayqa allinmi ”, nispa.
Ichaqa chayta niq runakunapas llank’anankupi sapallanku tarikuspan mana honradochu kanku.
Chaypin rikukun sonqonkupi imapunichus kasqan.
Raquelqa llank’asqan empresapaqmi imaymanata rantin, ninmi: “Wakinqa niwaqkun, ‘ ñoqamanta rantiwanki chayqa empresa llank’asqaykipaq rebajasqay qolqemantan wakinta qopusqayki ’ nispa.
Ichaqa manan munarqanichu, honrado kanapaq Bibliaq yachachisqantan kasukurqani.
Jefayqa qhepamanmi chayta yacharqan, chaymi kunanqa astawanraq ñoqapi confian ”, nispa.
Chayta kasuspaqa Raquelqa aswan qolqeyoqmi kanman karqan.
Ichaqa sichus jefan yacharqonman karqan chayri, ¿llank’achillanmanchu karqan?
¿Huk llank’anatapas tariyta atinmanchu karqan?
Raquelqa astawanmi piensarqan conciencianpi respetasqa kananpiwan.
Biblian willan allin runamanta reqsisqa kayqa qolqemantapas qorimantapas aswan allinraq kasqanta (Proverbios 22: 1).
Jessieqa honrado kasqanraykun allin runamanta llank’ananpi reqsichikurqan
Jessiepas llank’ananpiqa honradon, manataqmi qellakachakuspachu llank’an.
Chhayna kasqanraykun gerente kapurqan, nirqankutaqmi ima horapi llank’ay munasqanta akllakunanpaq; chhaynapin payqa aswan tiempoyoq karqan familianwan kuska kananpaq religionninpi kaqkunata ruwananpaqpas.
Wakin empresakunaqa honrado runakunatan maskhanku.
Huk kutinmi huk empresamanta gerente Filipinas nacionpi Jehová Diospa testigonkunaq sucursalninman qelqaspa llank’anata munachirqan, nirqanmi: “Llank’anataqa qoyta munaykichis honrado allin llank’aq kasqaykichisraykun ”, nispa.
Chhayna kasqanchismantaqa Jehová Diostan agradecikunchis, paymi yachachiwanchis mana allin kaqta cheqnikunapaq allin kaqtataq munakunapaq (Amós 5: 15).
QALLARIYPI KAQ | ¿SERVINMANRAQCHU BIBLIA KAY TIEMPOPI?
BIBLIAQ YACHACHISQAN. “Mana yuyayniyoqqa manchana k’araktan phiñakun, yachayniyoq runan ichaqa sonqollanpi hap’ispa thasnun ” (Proverbios 29: 11).
“Bibliata mana estudiaqtiyqa imachá ñoqamanta kanman karqan ”
CHAYQA ALLINNINCHISPAQMI.
Sichus huk listapi churasunman dominakuy imakunapichus allin kasqanta chayqa, hayk’ataraqchá churasunman.
Hukninpiqa mana onqonanchispaqmi yanapawanchis.
Biblia nin: “Llamp’u sonqoqa cuerpotan kawsachin ”,“ kusisqa sonqoqa allin hampin ”, nispa (Proverbios 14: 30; 17: 22).
Doctorkunaqa yachankun usqhaylla phiñakuqkunaqa onqoykunawan hap’ichikusqankuta, astawanqa sonqomanta onqoykunawan.
¿Imakunapin yanapawallasunmantaq dominakuq kay?
Cassiusqa 35 watanpi hinan kashan, ninmi: “Ñawpaqpiqa saltaq sonqon karqani, pitapas maqarullaqmi kani, manan valorakuqchu kani.
Ichaqa Bibliata estudiaspaymi yacharqani dominakuyta, perdonaq kayta, humilde kaytawan.
Mana chayqa carcelpichá kashayman karqan.
Bibliata mana estudiaqtiyqa imachá ñoqamanta kanman karqan ”, nispa.
Cassiusqa yacharqanmi dominakuyta perdonakuq kaytapas
QALLARIYPI KAQ | ¿SERVINMANRAQCHU BIBLIA KAY TIEMPOPI?
BIBLIAQ YACHACHISQAN. “Casarakuytaqa lliwlla ancha allinpaq hap’ichunku, casarasqakunapas amataq wasanchanakuchunkuchu ”.
CHAYQA ALLINNINCHISPAQMI.
Wakinqa ninkun: “Chayqa manañan kay tiempopaqñachu ”, nispa.
Ichaqa maypachachus mayqenninkupas pantay ñanman urman chayqa sinchi sonqo nanasqan tarikunku, Biblia qelqakusqan tiempopipas kaqllataqmi sientekuqku, chayqa manan cambianchu (Proverbios 6: 34, 35).
Martinmi * nin: “Manan engañanakuykuchu, chaymi munanakuspa kawsayku.
Engañanakuqkunaqa manañan confianakunkuñachu ”, nispa.
Chaymantapas wawankupas k’irisqa sonqoyoqmi wiñanku.
Cristinaqa yaqan qosanwan t’aqanakapurqan, ninmi: “Mana allin runakunawanmi huñukuyta qallarirqani.
Sapa tutanmi fiestamanpas riq kani, qosaytapas askha qharikunawanmi engañarqani ”, nispa.
Qosanwanqa discutispallan kawsaqku.
Nillantaqmi: “Cuentatan qokurqani imaynata kawsashasqayta, taytaypas mamaypas niwaqmi ‘ mana allin runakunawan huñukuspaqa paykuna hinan kapunki ’ nispa, may cheqaqpunin kasqa chay niwasqankuqa ”, nispa.
Cristinaqa nillantaqmi: “Manaraq aswan problemapi tarikushaspaymi decidikurqani cambianaypaq Bibliata estudianaypaq ima, ichaqa kay kutipiqa yachasqayman hinan kawsarqani ”, nispa.
Cristinaqa manan t’aqanakuyman chayarqanchu, qosanpas respetapurqanmi.
Nillarqantaqmi: “Bibliata estudiasqaymi yanapawarqan mana allin kawsayniyta, mana allin amigoykunatapas saqepunaypaq ”, nispa.
Wakin sutikunaqa cambiasqan kashan.
QALLARIYPI KAQ | ¿SERVINMANRAQCHU BIBLIA KAY TIEMPOPI?
BIBLIAQ YACHACHISQAN. “Munakuq sonqo kaychis, munakuymi tukuy imatapas sumaqta hukllaman tukuchin ”.
CHAYQA ALLINNINCHISPAQMI. Bibliaqa rimanmi warmi - qhari munanakuymanta, chay munakuyqa chiriyapullanmi.
Ichaqa astawanqa riman huk clase munanakuymantan, chay munanakuyqa khuyapayakuq kaywan, perdonakuq kaywan, humilde kaywan, sumaq sonqo kaywan, pacienciakuq kaywan iman kanan (Miqueas 6: 8; Colosenses 3: 12, 13).
Chay hina munakuyqa astawanmi wiñan.
Brendaqa yaqa 30 watañan casarasqa kashan, ninmi: “Casarasqakuna qallariypi munanakusqankuqa manan imapaschu askha watakunaq pasasqan qhepaman munanakusqankuwanqa ”, nispa.
Samqa 12 wata masñan casarasqa kashan, ninmi: “Anchatan admirakuyku Bibliapi consejokuna imaynata yanapawasqankumanta.
Chaykunata kasukuqtinchisqa aswan allintan imapas ruwakun, mayninpin ichaqa sayk’usqa kasqayrayku, otaq ñoqallapi piensasqayrayku mana atirunichu.
Chay ratopin Diosmanta orakuni yanapawananpaq, chaymantataqmi esposayta abrazaykuni; chhaynapin manapas imapas pasanmanchu hina sientekuyku ”, nispa.
“Diospa yachayninqa ruwasqankunawanmi reqsichikun ”
Jesusmi nirqan: “Diospa yachayninqa ruwasqankunawanmi reqsichikun ”, nispa.
Arí, Biblia yachaywan qelqasqa kasqantaqa reparanchis consejonkuna yanapawasqanchispin.
Bibliaqa tukuy tiempopaqmi servin, hinaspapas llapa runakunapaqmi.
Diosqa allintapunin runakunata reqsin, chaymi Bibliaqa runakunapaq hinapuni.
Ichaqa Biblia may allinpuni kasqanta reparanapaqqa chaypi nisqanman hinan kawsananchis.
Biblian nin: “Rikuychis may sumaqchus Señor Diosqa kashasqanta ”, nispa (Salmo 34: 8).
¿Munawaqchu chayta reparayta?
Linh sutiyoq warmiqa Asia ladomantan.
Paytan Biblia yanaparqan aswan allinta kawsananpaq, ¡Rikch’ariy!
revistata qelqaqkunan paywan rimarqanku.
¿Religionniyoqchu karqan familiayki?
Arí, familiayqa budista religionmantan karqanku.
Manan imatapas yacharqanichu cheqaq Diosmantaqa.
¿Imaynan kawsayniyki karqan?
Ñoqaqa imaymana problemakunayoqmi karqani; mana controlakuspan qolqeyta gastaq kani, mana allin amigokunayoqmi karqanipas.
Manan tayta - mamaytapas yanapayta atiqchu kani problemankupi.
Willawayku chaymanta.
Jehová Diospa testigonkunawanmi Bibliata estudiarqani, sapa problemapi rikukuspaymi paykunata niq kani yanapawanankupaq.
Chay sipaskunaqa Bibliawanpunin consejokunata qowaqku, chaymi allinpuni karqan consejokuna qowasqankuqa sullk’aykunaña karqanku chaypas.
Ñoqa kikiypunin repararqani Bibliapi consejokuna may allinpuni kasqanta.
Bibliataqa Diospunin qelqachirqan, chaymi pi runatapas yanapanman aswan allinta kawsananpaq.
Universidadpiqa manan yachachinkuchu chaytaqa.
¿Imaraykun chhaynata ninki?
Tayta - mamayqa universidadpin estudiarqanku, chaywanpas manan problemanku allichayta atirqankuchu, hinan divorcianakapurqanku; manan kusisqachu kawsanku.
Universidadpiqa yachachiwaqkun “llaqta sayarillaqtinmi mayninpiqa problemakunaqa allichakun ” nispa.
Ichaqa imataña runa ruwanqa chaypas manan thakpi kawsaytaqa atinqachu, runakunaqa manan munasqankuman hina kawsanankupaqchu kamasqa karqan, chaytan Biblia nin.
Chayraykun runakunaqa mana atinkuchu gobiernayta.
* Ichaqa Diospa nisqanman hina kawsaspaqa aswan allintan kawsasun, hukkunatapas yanapaytan atisun.
¿Imaynatan Biblia yanaparqasunki?
Imaymanapin yanapawarqan, kunanqa manan llakisqachu kawsani, allin amigokunayoqmi kanipas; kunanqa aypachikunin qolqeywanpas, chaymi huk ladokunatapas viajayta atirqani.
Hinaspapas kunanqa atinin hukkuna yanapayta.
Qhaway Eclesiastés 8: 9; Jeremías 10: 23 textokunata.
FAMILIAKUNAPAQ YANAPAYKUNA | CASARASQAKUNAPAQ
“Problemakunapin tarikurqayku chaytan esposay taytanman willarusqa.
Suegroytaq consejota qowananpaq waqyamuwarqan, chaymi mana gustawarqanchu ” (Jaime) *
“Suegraymi nillawanpuni: ‘ Wawaytaqa nishutan extrañani paywanqa kuskallan kaq kani ’, nispa.
Chayta uyarispan mal sientekuni qosaywan casarakusqaymanta ” (Natalia)
¿Imatan ruwananchis suegrokunawan problemanchiskuna matrimonionchista ama afectananpaq?
Casarakuspaqa huk familiañan kapunki.
Biblian nin: “Chayraykun runaqa taytantapas mamantapas saqepunqa, hinaspan warminman hukllachaykakapunqa ”, nispa.
Kaqllatataqmi warmipas ruwanan.
Casarasqakunaqa ‘ huk cuerpollan kapunku ’, huk familiataq kapunkupas.
Casado kawsayniykita imamantapas ñawpaqpiqa churanayki.
Matrimoniomanta yachaq John Gottman runan nin: “Casarakuyqa huk qosa esposanwan hukllachasqa kanankupaqmi, hukllachasqa kanankupaqtaq tayta - mamankumanta t’aqakunanku ”, nispa.
Wakin tayta - mamakunapaqqa sasan wawankumanta t’aqakuy.
Chayllaraq casarasqa qosan nin: “Manaraq casarakuqtiykuqa esposayqa tayta - mamantan ñawpaqta imamantapas atiendeq.
Casarakusqayku qhepamantaq manaña paykunatañachu ñawpaqta atienderqan, chaytan suegray repararqan.
Hinan paypaq sasa karqan chayta aceptay ”, nispa.
Wakin chayllaraq casarasqakunapaqpas sasan.
Jaime nin: “Amigokunataqa akllakunkin, suegroykikunatan ichaqa mana akllakunkichu.
Ichaqa paykunapas familiaykikunan ‘ manaña gustasunkichu chaypas ’ ”, nispa.
Iskayniykichis rimaychis suegroykichiswan problemaykichismanta allichanaykichispaq.
Biblian nin: ‘ Runa - masiykikunawan thakllapipuni kawsay ’, nispa (Salmo 34: 14).
Thakpi kawsanaykichispaqqa ima problematapas iskayniykichismi allichanaykichis.
Kay consejokunan yanapasunkichis problemaykichiskunata allichanaykichispaq.
Esposaykiqa mamanwan allinta kawsanaykitan munan.
Qanpaqmi ichaqa sasa suegraykiwan allinta kawsay.
Kaytan ruwawaq: Esposaykiwan rimay chay problemamanta, ima ruwana kaqtinpas ruway.
Manan suegraykita imayna qhawarisqaykipichu piensanayki, aswanpas munakusqayki esposaykipin.
Piensaychis iskayniykichismanta imaynatan allichawaqchis suegraykiwan allinta kawsanaykipaq chaypi, hunt’aytaq ima rimasqaykichistapas.
Esposaykiqa astawanraqmi respetasunki kallpachakusqaykita rikuspa (Bibliaq yachachikuynin: 1 Corintios 10: 24).
Esposoykiqa paypi astawan interesakunaykitan munan, tayta - mamaykikunapi masta interesakushanaykimantaqa.
Kaytan ruwawaq: Qosaykiwan rimay chay problemamanta, imayna sientekusqanpitaq piensay.
Qosaykiqa manan phiñakunanchu tayta - mamaykita respetasqaykirayku yanapasqaykimantaqa (Proverbios 23: 22).
Chaywanpas ninaykin payta munakusqaykita, rikuchinaykitaq pay aswan importante imamantapas kasqanta.
Chayta ninki chayqa qosaykiqa manan phiñakunqachu tayta - mamaykikunata yanapasqaykimantaqa (Bibliaq yachachikuynin: Efesios 5: 33).
Esposaykiqa tayta - mamantan yanapayta mañakun qanman ñawpaqta willanasuykitaqa.
Kaytan ruwawaq: Esposaykiwan rimay.
Acuerdopi kaychis imakunatan tayta - mamaykichiswan rimawaqchis imakunatataq mana chaymanta.
¿Manapunichu allin kanman tayta - mamakunawan rimay ima problemakunamantapas?
¿Imakunamantan paykunawan rimawaqchis?
Sichus iskayniykichis allinta rimankichis chayqa, manan tayta - mamaykichiswan rimaspaqa problemapichu tarikunkichis (Bibliaq yachachikuynin: Filipenses 4: 5).
Wakin sutikunaqa cambiasqan kashan.
“Qanchis yanapaykuna matrimoniopi allin kawsay kananpaq ” (inglés simipi) nisqa libromantan horqosqa kashan.
“Ama pipas kikinpa allinnillantaqa maskhachunchu, aswanpas runamasinpa allinninta maskhachun ”
“Esposakuna qosaykichista respetaychis ”
“Sumaq sonqo - kayniykichisqa lliw runakunaq reqsisqan kachun ”
“Suegroykikunawanqa sumaqpin kawsanayki.
Ruwasqanku manaña gustasunkichu chaypas paykunan qosaykitaqa otaq esposaykitaqa uywarqanku, chaymi paykunata agradecekunayki.
Hinaspapas yachawaqmi experienciankumanta, chaymi yanapasunki ” (Jessica)
¿IMA NINMI BIBLIA?
Wakin runakunan ninku: “Qolqepaq pukllayqa allinmi ”, nispa.
Wakintaq ninku: “Viciomanmi apawasunman ”, nispa.
Askha runakunan ninku: “Qolqepaq pukllayqa manan huchachu sichus mana leypa contranpichu kashan chayqa.
Bibliaqa manan rimanchu qolqepaq pukllaymanta.
Ichaqa yanapawanchismi imaynatan Dios qhawarin qolqepaq pukllayta chayta entiendenanchispaq.
Chay pukllaypiqa huk pukllaqkunaq qolqentan ganayta munanku, chay ruwayqa Jesuspa nisqan contrapin kashan, paymi nirqan: “Tukuy imaymana munapayaymanta cuidakuychis ”, nispa.
Runaqa pukllan qolqeta munapayasqanraykun.
Yachankuña mayninpi mana gananankuta chaypas qhapaq kayta munaspan runakunaqa chay pukllaykunapi askha qolqeta apostanku.
Pukllana wasikunataq millonninpi premiokunata munachinku.
Chaymi runakunata astawan tanqan pukllaspa facil - llata qolqe ganayta munanankupaq.
Qolqepaq pukllaqkunaqa paykunallapaq kananta munaspan hukkunaq qolqe pierdesqankuta apakunku.
Moisesman Diospa qosqan kamachikuypipas kaytan nishan: ‘ Aman munapayankichu [...] runamasiykiq imantapas ’, nispa (Éxodo 20: 17).
Qolqepaq pukllaqqa hukkunaq pierdenantan munan, hinaspa llapa qolqeta apakapunanpaq.
Bibliaq nisqan hina manan suertepichu confiananchis qolqeyoq kanapaqqa.
Ñawpa tiempopin wakin israelitakuna manaña Jehová Diospiñachu confiapurqanku aswanpas “allin suertepaq ” dioskunatan adorayta qallarirqanku.
¿Imaynatan Jehová Dios chayta qhawarirqan?
Kaytan nirqan: “Aswanpas mana allinkaqtan ñawpaqeypi ruwarqankichis, millakusqaytan akllakurqankichispas ”, nispa (Isaías 65: 11, 12).
Wakin nacionkunapiqa chay pukllaykunapi qolqe ganasqankutan escuelakunata ruwanapaq, pobrekunata yanapanapaq ima qonku.
Imapiña chay qolqekunata utilizanku chaypas, qolqepaq pukllayqa runakunatan tanqan munapayayman, paykunallapaq kananta munayman, facil - llata qolqe ganayman ima.
‘ Aman munapayankichu [...] runamasiykiq imantapas ’ (Éxodo 20: 17)
Biblian niwanchis: “Qhapaqyayta munaq runakunan ichaqa wateqayta mana atipaspa, toqllaman hina urmaykunku, hinaspan mana valeq waqllichiq munapayaypi rikukuspanku, chaykunawan chinkayman ñak’ariyman urmaykapunku ”, nispa.
Munapayaymi runakunataqa tanqan qolqepaq pukllayman. Munapayayqa sinchi mana allinmi, chaymi Biblia niwanchis: ‘ Qankuna ukhupiqa ama rimayllapas kachunchu [...] munapayaymantaqa ’, nispa.
Qolqepaq pukllayqa facil - llata qolqe tariymanmi runakunata tanqan astawanqa qolqe sonqo kayman.
Biblian nin: “Qolqe sonqo - kaymi tukuy mana allinkunaq saphinqa ”, nispa. Qolqe sonqo runakunaqa chayllapaqñan kawsanku.
Chaymi wakinkunataqa onqochin Diospipas mana iñipunkuñachu. Biblian nin munapayayman urmaqkunaqa ‘ imaymana llakikunapi rikukunankuta ’.
Munapayaq runaqa manan imawanpas contentakunchu, nitaqmi kusisqapaschu kawsan qolqerayku.
Eclesiastés 5: 10 texto nin: “Qolqeman sonqollikuqqa, astawanpunin munan, imaymanayoq kayta munaqpas, astawanraqmi tariyta munan ”, nispa.
Millonninpi runakunan qolqepaq pukllayman urmaykurqanku, kunantaq watasqa hina rikukapunku.
Estados Unidos nacionpin millonninpi kan qolqepaq pukllayman vicioyoq runakuna.
Proverbios 20: 21 texton yachachiwanchis munapayaq runakunaqa qhapaqpas kankumansi, ichaqa manan Diospa bendicionninta chaskinqakuchu.
Chaymantapas qolqepaq pukllaywan vicioyoq runakunaqa manupi iman rikukunku, hinaspapas mana amigoyoq, mana trabajoyoq iman kapunku, familiankupas saqepunmi.
Bibliaq nisqanta kasukuyqa pakaykuwanchismi pukllaspa imaymanakunapi tarikunanchismanta.
“Qhapaqyayta munaq runakunan ichaqa wateqayta mana atipaspa, toqllaman hina urmaykunku, hinaspan mana valeq waqllichiq munapayaypi rikukuspanku, chaykunawan chinkayman ñak’ariyman urmaykapunku ”
© 2015 Watch Tower Bible and Tract Society of Pennsylvania
3 QALLARIYPI KAQ
¿Wanachinachu wawakunata?
¿Imaynatan wawakunata wanachina?
8 FAMILIAKUNAPAQ YANAPAYKUNA
Suegrokunawan sumaqta kawsanapaq
10 ¿IMA NINMI BIBLIA?
Qolqepaq pukllaymanta
12 FAMILIAKUNAPAQ YANAPAYKUNA
14 ¿IMA NINMI BIBLIA?
16 ¿KIKILLANMANTACHU PAQARIMURQAN?
Michiq sunkhan
LOS JÓVENES PREGUNTAN
¿Lo sé todo sobre los videojuegos?
Kay teman yanapasunki hayk’a tiempo pukllashasqaykita, ima clase videojuegos nisqapi pukllashasqaykitapas qhawarikunaykipaq.
(Ñit’iykuy ENSEÑANZAS BÍBLICAS > JÓVENES nisqapi, español simipi)
HAZTE AMIGO DE JEHOVÁ
Hay que perdonar
Kay video rikusqaykipiqa, Sofian yachan sullk’achan perdonayta.
(Ñit’iykuy ENSEÑANZAS BÍBLICAS > NIÑOS nisqapi, español simipi)
QALLARIYPI KAQ
Kay qhepa watakunapiqa familiapi kawsayqa nishutan cambiashan astawanqa qhapaq nacionkunapi.
Ñawpaqpiqa tayta - mamakunan wawankuta kamachiqku wawakunataq kasukuqku.
Kay tiempopin ichaqa wawakuna kamachikunku tayta - mamakunataq kasukunku.
Yachanapaq qhawarisun chay problemakunata.
Huk tiendapin 4 watayoq wawa pukllanata rikuspa mamitanta rantipunanpaq nin.
Mamitantaq nin: “Askhañan kan pukllanaykikunaqa ”, nispa.
Wawaqa chayta uyarispan waqayta qallarin, “¡kay pukllanatan munani! ”
Mamitanqa mañosokunanta manchakuspan “hinapas rantipusaq ” nin.
Huk tayta rimashaqtinmi 5 watayoq wawa taytanta ch’inyachisparaq rimayta qallarin, “¡ripuytan munani aburrisqan kashani! ”
Taytantaq sumaqllata wawanta nin: “Wawachay huk ratollatawan suyariway ”, nispa.
Profesoranmi 12 watanpi kashaq Jaimitota hukmanta atencionta llamasqa malta kutichisqanmanta.
Chaymantan taytanqa profesorapaq phiñasqa kashan manataq Jaimitopaqchu.
Wawanta nin: “Humilde kasqaykiraykun sapa rato atencionta llamasunki risaq directorwan rimaq ”, nispa.
Ejemplolla kaykuna chaypas, kaykunaqa pasanpunin.
Askha familiakunapin tayta - mamakunaqa wawankuq mana allin comportakusqankuta hinallata qhawanku, mana allinta ruwaqtinkutaq defiendenkuraq.
Familiamanta rimaq libron nin: “Kay tiempopiqa yaqa llapa tayta - mamakunan wawankuq munasqanta ruwanku [...].
Ñawpaqpiqa sut’itan wawakunaqa yachaqku tayta - mamanku wasipi kamachikuq kasqanta ”, nispa.
Wakin tayta - mamakunan ichaqa wawankuta yachachinku allinta kawsanankupaq.
Chaymi paykuna kikinku allinta kawsaspa yachachinku, wanachinata necesitaqtinkutaq munakuywan wanachinku.
Chhaynata wawankuta uywaq tayta - mamakunaqa kallpachakushankun kay tiempopi runakunaq yuyaykusqankuman hina ama ruwanankupaq.
¿Imaraykun wawakuna chay hinata comportakushanku?
¿Imaraykun tayta - mamakuna manaña wawankuta wanachinkuñachu?
Wakin runakunan ninku 1960 watakunamantapachan pisi - pisimanta manaña tayta - mamakunachu wasinkupi kamachikusqankuta, ¿imarayku?
“Yachaysapakunan ” tayta - mamakunata animarqanku wawankuta ama nishuta controlanankupaq.
Nirqankutaqmi mana tayta - mamallankuchu kanankupaq aswanpas amigonku kanankupaq ima.
Chaymantapas nirqankun wawakunata k’aminamantaqa allinmi ruwasqayki nispa niy allin kasqanta.
Tayta - mamakunata allinta aconsejanankumantaqa nirqankun: “Manan wawataqa k’aminachu k’aminki chayqa sonqontan k’irinki hinan wawayki qanpaq sintikapunqa ”, nispa.
Watakunaq pasasqanman hinan yachaysapa runakuna nirqanku: “Wawakunaqa ima ruwasqankuwanpas kusisqan kananku, manan pipas pisichananchu ”, nispa.
Arí allinmi chay nisqankuqa, ichaqa paykunan nillarqankutaq wawakunataqa manapunis ninachu “chayqa manan allinchu otaq manan atiwaqchu ” nispaqa.
Aswanpas wawakunatas ninanchis “ancha valorniyoqmi kanki ima munasqaykitapas ruwawaqmi ” nispa.
Chaykunata nispaqa yaqapaschá wawakunata allinta sientechisunman, ichaqa manan yanapashasunmanchu imatapas allinta ruwanankupaq.
Wawakunata ima ruwasqankumantapas allillanmi nisun chayqa paykunallapas atiyniyoq kankuman hinatan qhawarichisunman
Kunan tiempopitaq wakin runakuna ninku: “Wawakunata ima ruwasqankumantapas allillanmi nisun chayqa paykunallapas atiyniyoq kankuman hinatan qhawarichisunman ”, nispa.
Chaymantapas “Paykunallapi yuyaykuq ” (inglés simipi) nisqa libroq nisqanman hinaqa, chay hinata wawakunata uywaqtinchisqa“ manas preparasqachu kanqaku aceptanankupaq sichus pipas ‘ manan allinchu ruwasqayki niqtinku ’ otaq fracasaqtinku ”.
Kay libropi rimasqanchis taytan nin: “Trabajopiqa manan pipas nisunkichu allin runan kanki nispa.
Jefeykiman mana allin ruwasqa imformeta presentaqtiypas manan nisunkichu ‘ munay papelpin ruwamusqanki ’ nispaqa ”, nispa.
Chay taytan nillantaq sichus wawakunata nisun “tukuy imapas allillanmi kanqa imataña ruwaqtiykipas allinpunin lloqsinqa ” nispa chayqa manan wawakunata imapipas yanapanqachu.
Tiempoq pasasqanwanmi runakunaq piensasqankuqa cambian, chayman hinataqmi wawakunata imayna educaypas cambiashan.
Educacionmanta yachaq Ronald Morrish runan nin: “Sapa p’unchaymi wawakunata imaynata wanachiyqa cambiashan, imaynan kay mundopas cambiashallan hinata ”, nispa.
* Chayraykun tayta - mamakunaqa facil - llata “runakunaq tukuy llulla yachachikuyninwan [...] kayman chayman apaykachasqa ” kashanku.
Wawakuna tukuy imata mañakuqtinkupas tayta - mamakuna “arí ”“ yá ” nillanqaku chayqa manan wawankuq allinninkupaqchu kanqa.
Wawankuqa manan atinqakuchu paykunallamanta allinta decidiyta nitaqmi atinqakuchu kawsayninkupi problemakuna atipaytapas.
Hinaspapas tayta kasqankutan mana respetachikunqakuchu.
¿Imaynatan wawakunata aswan allinta educasunman?
Ñoqaykun cursivataqa churayku; “Allin wawakunata uywanapaq yanapaykuna ” (inglés simipi) libro.
¿Hayk’aqllapas kaykuna pasarqasunkichu?
Imaymanatan ruwanki wawaykikunarayku.
Escuelamanta lloqsimuqtinku, sabadopipas domingopipas wawaykikunata apanki tocayta otaq tusuyta yachanankupaq, chaymantapas apankin pelota hayt’ayta, huk simi rimayta yachanankupaq.
Tukuy chaykunata ruwaspaqa sinchitapaschá sayk’unki, chaywanpas paykunarayku imatapas ruwanaykita yachanankuta munaspan chaykunata ruwanki.
Piensankitaq “huk allin mamaqa chaytapunin ruwanan ” nispa.
Kaypi piensay: ¿Imatan wawakuna yachanqaku mamankuta paykunarayku imaymana ruwasqanta rikuspa?
¿Tayta - mamanku paykunaq kamachin kasqankutachu piensankuman?
Kaytan ruwawaq: Wawaykikunaqa yachanankun imaymana ruwanayoq kasqaykita samanaykipaq tiempota necesitasqaykitapas.
Chhaynapin yachanqaku khuyapayakuq kayta hukkunatapas khuyapayanqaku.
Taytaykin nishu controlakuq karqan, chaymi qanpaqqa sasa karqan wawa kashaqtiyki.
Chay hinapi kawsasqaykiraykun qanqa ninki: “Wawaykunataqa allinmi ruwasqayki nillasaqpuni, manaña allinta ruwashaqtinkupas ”, nispa.
Yaqapaschá piensanki “chhaynata tratasaq chayqa wawaykunan allin sientekunqaku tukuy ruwasqankupas allinpuni kanqa ” nispa.
Kaypi piensay: ¿Imatan wawaykikuna yachanqaku sichus mana pisichasqa sientekunankuraykulla mana allin ruwasqankumantapas allinmi niqtiyki?
¿Imapin rikukunqaku kunanpas hamuq tiempopipas?
Kaytan ruwawaq: Wanachiy mana allin ruwasqankumanta, allin ruwasqankumantataq “allinmi ruwasqayki ” niy.
Iskaymi wawaykikuna, hukninmi 5 watayoq hukkaqtaq 6 watayoq.
Kurakkaqmi fuerte caracterniyoq.
Qayna p’unchaymi qonqaylla phiñarukuspa sullk’achanta maqaron.
Chayta rikuspan qanqa mama hina wawaykiwan sumaqllata rimanki wanachinaykimantaqa, yaqapaschá ninki: “Sonqontapaschá k’irirqoyman ‘ manan allinchu chay ruwasqayki ’ nispa niqtiyqa ”, nispa.
Kaypi piensay: 6 watayoq wawata mana allin ruwasqanmanta, ¿sumaqllatachu rimapayananchis icha wanachinanchis imachu?
¿Cheqaqtapunichu sonqonta k’iriwaq “manan allinchu sullk’achaykita maqasqaykiqa ” nispa niqtiyki?
Kaytan ruwawaq: Wawakunata wanachishaspaqa manan sonqonta k’irinakamachu wanachina.
Aswanpas sumaqllatan, sichus sumaqllata wanachinki chayqa allin runakunan kanqaku.
QALLARIYPI KAQ | ¿WANACHINACHU WAWAKUNATA?
ALLIN tayta kayqa manan facilchu, sichus wawaykikunata wanachina kashaqtin mana wanachinkichu chayqa, mana allinpin tukunqa.
Wawaykikunan mana kasukuspa munasqankuta ruwanqaku qantaq llakisqa sientekunki.
Chayraykun wanachina kaqtinqa wanachinayki, sut’intataq ninayki imarayku wanachisqaykita.
Imata ruwanankupaqpas allintan decidenqaku allin runakunataq kanqakupas.
Bibliallapin allin yachachikuykunataqa tarisunman, Jehová Diospa testigonkunaqa seguron kashayku chaymanta, ¿imarayku?
Biblia kikinpunin nin Bibliaqa “allinpuni yachachinapaq, anyanapaq, wanachinapaq ” kasqanta. Bibliaqa aswan allinmi educacionmanta yachachiq librokunamantapas.
Kamachikuyninkunamantan yachasunman familiakunapaq allin yachachikuykunata.
Chaypaq qhawarisun wakin ejemplokunata.
BIBLIAN NIN: “Loqhe - kayqa waynaq sonqonpin saphichakun ”, nispa (Proverbios 22: 15).
Wawakuna sumaqña khuyapayakuqña kankuman chaypas, mana experienciayoq kaspan ima ruwasqankupipas pantanku.
Chaymi necesitanku wanachinata (Proverbios 13: 24).
Chaytan tayta - mamakunaqa allinta yachananku, chay hinapin wawankuta allinta yanapanqaku.
BIBLIAN NIN: “Wawachus wanachinapaq kaqtinqa, payta wanachiy ”, nispa (Proverbios 23: 13).
Manan ninaykichu “sichus wawayta wanachisaq chayqa traumarusaqpaschá ” nispaqa, manan traumawaqchu sumaqllata wanachispaqa.
Nitaqmi wiñaypaqchu sintikunqapas. Aswanpas yachachishankin humilde kayta consejasqatapas uyarikuqllapuni kaytawan.
BIBLIAN NIN: “Imatachus runaqa tarpunqa chayllatataqmi cosechanqapas ”, nispa.
Tayta - mamakuna wawankuta cuidasqankuqa allinmi, chaymi paykunaq deberninqa.
Ichaqa wawakuna imapipas pantanku chayqa manan tayta - mamakunachu allichananku, tayta - mamakuna allichanqaku chayqa manan wawankuta yanapashankumanchu.
Hinaspapas profesorninku otaq mayqen kurak runapas quejakunqa wawankuq mana allin ruwasqanmanta chayqa, manan tayta - mamakunaqa wawankumanchu sayapakunanku.
Chay hinapin wawakunaqa yachanqaku kurakkuna respetayta.
BIBLIAN NIN: “Ima munasqanta ruwananpaq hinallata qhawasqa wawan ichaqa mamanta p’enqachin ”, nispa (Proverbios 29: 15).
Munakuspa uyway, wanachina kaqtinqa wanachiy, ima nisqaykitapas hunt’ay
Tayta - mamakunaqa manan millay patrón hinachu wawankuta kamachinanku, nitaqmi hinallatachu wawankuta qhawananku mana allin ruwasqankuta.
Huk libron nin: “Taytankuq mana controlasqan wawakunaqa [manan cuentata qokunkuchu] wasipiqa tayta - mamanku kamachikuq kasqankumanta ”, nispa.
Sichus tayta - mamakuna mana allintachu wasipi kamachikunqaku chayqa, wawankun piensanqa paykuna wasipi kamachikusqankuta.
Chay hinapi ima mana allinpipas urmanqaku, tayta - mamakunataq p’enqaypi kanqaku (Proverbios 17: 25; 29: 21).
BIBLIAN NIN: “Chayraykun runaqa [...] warminman hukllachaykakapunqa, huk cuerpollataq kapunqaku ”, nispa.
Bibliaq yachachisqan hina, huk warmiwan huk qhariwanqa manaraq wawayoq kashaspan casarakunanku, wawanku wiñaruqtinpas kuskallan kashananku.
Chaywanmi nishanchis qosaqa qosa kasqanta esposapas esposa kasqanta ñawpaqtaqa hunt’anankuta, chaymantañan tayta - mama kasqankutaqa hunt’ananku.
Sichus tayta - mamakuna mana chaytachu ruwanqaku chayqa, wawakunan piensanqaku paykuna imamantapas aswan importante kasqankuta.
Tayta - mamakuna wawankuq tukuy necesitasqankuta qoyllapi piensanqaku chayqa matrimonio kawsayninkupin mana allintachu kawsanqaku.
Sichus allin tayta kayta munanki chayqa kasukuy kay yanapaykunata.
Munakuspa uyway.
“Tayta - mamakuna, wawaykichista ama k’utuychischu, paqtan unphuyankuman ”.
Ima nisqaykitapas hunt’ay.
“‘ Arí ’ nisqaqa, ‘ arí ’ nisqallapuni, ‘ manan ’ nisqapas, ‘ manan ’ nisqallapuni ” kachun.
Wanachina kaqtinqa wanachiy.
“Chaywanpas huchaykimantaqa muchuchisqaykipunin, ahinapi wananaykipaq ” (Jeremías 30: 11) *.
Astawan yachanaykipaq haykuy www.jw.org / es nisqaman.
Ñit’iykuy ENSEÑANZAS BÍBLICAS > MATRIMONIOS Y PADRES nisqapi. Chaypin tarinki kay temakunata “Cómo corregir a los hijos ”,“ Cómo manejar las rabietas ”, “Inculquen en sus hijos valores que los protejan ”,“ Los hijos y la disciplina ”.
FAMILIAKUNAPAQ YANAPAYKUNA | WAYNA - SIPASKUNAPAQ
María * sutiyoq sipasmi nin: “Amigaykunaqa kusisqallapunin purinku, ñoqatan ichaqa ni reparawankupaschu.
Huk p’unchaymi huk kaq amigayta telefonopi waqyarqani, hinan uyarirqani asikuspa rimashasqankuta.
Kusisqallaña kashasqankuta uyarispan astawanraq sapallay sientekurqani ”, nispa.
¿Hayk’aqpas sapallayki sientekurqankichu?
¿Qanwan mana kayta munasqankupichu yuyaykunki?
Chhayna kaqtinqa Biblian yanapasunki.
Ichaqa, ¿imatan yachananchis sapalla sientekuymanta? Chaymanta ñawpaqta yachasun.
Yaqa llapa runakunan sapallanku sientekunku.
Askha amigokunayoqpas chhaynan sientekunku.
Manan askha amigokunayoq kayllachu allinqa, aswanpas allin amigokunayoq kaymi.
Sichus mana huk allin amigoyki kanchu chayqa, sapaykin sientekunki askha runakunawanña kashaspapas.
Sapallayki sientekuspaqa onqowaqmi.
Investigaq runakunan 148 estudiokunata ruwarqanku, chaypin yacharqanku sapallanku tiyaq runakunaqa pisi tiempollata kawsasqankuta. Sapalla sientekuyqa “sapa p’unchay 15 cigarrokunata pitay ” hinas, hinaspapas“ gordo kaspa onqoymantapas astawan mana allinraqsi ”.
Sapallayki sientekuspaqa mana allin amigokunatan maskhawaq.
Sapallayki mana kayta munaspaqa comuntan piwanpas huñukullawaq.
Alan nin: “Sapallayki sientekuspaqa pillapas uyarinasuykitan munanki.
Hinan ninki: ‘ Huk ratulla pipas uyariwasqanqa allinmi, mana uyariwanankumantaqa ’, nispa.
Ichaqa chayraykun problemapi tarikuwaq ”, nispa.
Internetpi hukkunawan rimayqa manan yanapasunkichu.
Natalia nin: “Ch’isiyaqpas kallaymanmi mensajekunata apachispa, chaywanpas sapallaymi sientekuni ”, nispa.
Tomaspas nillantaqmi: “Internetpi hukkunawan rimayqa postretapas mikhushawaq hinallan, tuparuspa piwanpas rimaymi ichaqa saksanapaq mikhuna hina ”, nispa.
Allin kaqta yuyaykuy.
Kaypi piensay, internetpin rikurunki amigoykikunaq fiesta ruwasqanku fotota.
Hinaspa yaqapaschá mana allinta yuyaykuspa niwaq: “Manachá invitayta munawarqankuchu ”, nispa.
Manataq yachankichu imarayku mana invitarasunkikuchu chayqa, manan phiñakunaykichu.
Aswanpas kallpachakuy allin kaqta yuyaykunaykipaq.
Yaqapaschá qanlla mana allinta yuyaykushanki, hinaspa sapallayki sientekushanki (Bibliaq yachachikuynin: Proverbios 15: 15).
Ama mana allinta yuyaykuychu.
Sapallayki sientekuspaqa niwaqpaschá: “Manan hayk’aqpas invitawankuchu ”, nispa; otaq niwaq:“ Manan pipas ñoqawan kayta munanchu ”, nispa.
Chhayna piensayqa mana reqsisqanchis monte ukhuman haykuy hinan. Astawan haykuqtiykiqa astawanmi chinkapunki.
Chhaynatan astawan sapallayki sientekuspaqa astawan hukkunamanta karunchakapunki, chaymantataq onqopunki (Bibliaq yachachikuynin: Proverbios 18: 1).
Ama kurakkunata qonqaychu.
Bibliapin riman Davidmanta, payqa waynallaraq kashaspan Jonatanpa amigon karqan.
Jonatanqa 30 wata kurakña Davidmanta karqan chaypas allin amigontinmi karqanku (1 Samuel 18: 1).
Qanpas chhayna amigokunayoqqa kawaqmi, 21 watanpi kashaq Clara nin: “Kanmi amigoykuna ñoqamanta aswan kuraqkuna, chaypin reparani kurakkunaqa allin amigokuna kasqankuta.
Paykunaqa allin experienciayoqmi kanku, ima rimasqankutapas hunt’ankun ”, nispa (Bibliaq yachachikuynin: Job 12: 12).
Ama manchakuychu sapallayki kayta.
Wakinkunaqa manchakunkun sapallanku kayta.
Ichaqa manan sapallayki kashasqaykiraykuchu sapallayki sientekunayki.
Yachanapaq, señorninchis Jesucristoqa askha runakuna ukhullapin puriq, ichaqa mayninpin sapallan kayta munaq.
Sapallayki kasqaykipi piensashanaykimantaqa aswanpas allin cosaskunapi piensay.
Chaymi yanapasunki allin runa kanaykipaq, chaymantapas allin amigokunata tarinaykipaq (Proverbios 13: 20).
Wakin sutikunaqa cambiasqan kashan.
“Llakisqa sonqoyoqpaqqa sapa p’unchaypas sasakaman, kusisqa sonqoyoqpaqmi ichaqa sapa p’unchaypas kusikuyllapuni ” (Proverbios 15: 15)
“Payllapaq kawsaqqa munaynillantan maskhan, llapa allin yuyaychaykunatapas manan munanchu ” (Proverbios 18: 1)
“Kurak taytakunapin yachayqa kashan, askha watayoq runakunapin yuyayniyoq kayqa kashan ” (Job 12: 12)
“Askha waynakunan sapallanku sientekunku, ichaqa pakankun chhayna sientekusqankuta.
Yaqapaschá ch’isiyaqta internetpi mensajekunata apachispalla kanku, ichaqa yachankun mensajekunata apachisqan runakunaqa manan amigonkunachu kasqankuta.
“Rimanakushanallan karumanña amigonchiskuna ripuqtinkupas.
Paykunawan rimayqa ancha allintan sientechisunki ”
¿IMA NINMI BIBLIA?
Animalkuna gustawasunmanña manaña chaypas animalkunawan kuskan tiyanchis.
Ichaqa, ¿pimanmi cuentata qosun animalkunata imayna tratasqanchismanta?
Wakin runakunan ninku: “Animalkunawanqa munasqanchistan ruwasunman ”, nispa.
Hukkunataq ninku: “Runakunata hinan animalkunataqa tratananchis ”, nispa.
Animalkunata defiendeq runan nin: “Runakunata hinan animalkunataqa tratana, manan negociollapaqchu nitaqmi cosaskunata hinallapaschu qhawarina ”, nispa.
Leona Helmsley sutiyoq warmiqa qhapaqmi karqan chaymi 12 millones dolarkunata alqonman herenciata saqerqan, testamentonpipas qelqasqatan saqerqan alqon wañuqtin paypa ladonpi p’ampanankupaq.
Chhaynaqa, ¿imaynatan animalkunata tratananchis?
Llapa kawsaqkunata kamaq Jehová Diosmi runakunata kamachirqan kayta: “Kamachiychistaq challwakunata, phalaq animalkunata, kay pachapi puriq, suchuq llapa animalkunatapas ”, nispa (Génesis 1: 28).
Chay textopi nisqan hina, Diosqa runakunatan kamarqan animalkunata kamachinanpaq.
Génesis 1: 27 texton astawan chayta sut’inchan, ninmi: “Diosqa runata kamarqan, Diosman rikch’akuqtan [...], qharita warmitawanmi kamarqan ”, nispa.
Kay textopi nisqan hina, Diosqa kamawarqanchis payman rikch’akuqtan.
Chayraykun kanchis yachayniyoq, munakuq, chanintan imatapas ruwanchis.
Chaymantapas yachanchismi iman allin imataq mana allinchu kasqanta, Diosmantapas yachaytan munanchis.
Chaytaqa manan animalkunaqa ruwayta atinkumanchu.
Chaywanpas, ¿maltratananchischu animalkunata?
Israelitakunaman kamachikuykunata qosqanpin Diosninchis nirqan animalninkuta cuidanankupaq, mikhuchinankupaq, samachinankupaq ima (Éxodo 23: 4, 5; Deuteronomio 22: 10; 25: 4).
“Soqta p’unchaymi llank’anki, qanchiskaq p’unchaytaqmi samakunki, toroykipas asnoykipas samananpaq ” (Éxodo 23: 12)
Wakin runakunaqa pukllanankuraykullan otaq kusikunankuraykullan animalkunataqa wañuchinku.
Wakintaq ichaqa piensanku Rusiamanta escritor León Tolstói runa hina, paymi nirqan animalkunata wañuchiypas mikhuypas “qhelli ruway ” hina kasqanta.
Diosninchisqa niwanchismi animalkuna dañota ruwawaqtinchis wañuchinanchispaq (Éxodo 21: 28).
Chaymantapas nillarqantaqmi: “Animalkunaqa mikhunaykichispaqmi kanqa ”, nispa (Génesis 9: 3).
Biblian nillantaq animalkunata p’achakunanchispaq wañuchinanchista.
Ichaqa Bibliapin sut’ita nin: “Diosninchisqa ‘ millay runakunatapas maqaylla maqaqkunatapas cheqnikunmi ’ ”, nispa (Salmo 11: 5).
Chaypin rikunchis pukllanaraykulla otaq kusirikunaraykulla animanlkunata wañuchiyqa manapuni allinchu kasqanta.
Biblian yachachiwanchis animalkunaq kawsayninqa ancha valorniyoq Diosninchispaq kasqanta.
Biblian nin Diospa kamasqanmanta: “Diosqa ruwarqan tukuy rikch’aq uywakunata, suchuq animalkunata, salqa uywakunatapas.
Diosmi rikurqan allin kasqanta ”, nispa (Génesis 1: 25).
Jehová Diosmantan Biblia nin: “Paymi uywakunaman mikhuchin ”, nispa (Salmo 147: 9).
Diosqa kay pachatan kamarqan animalkuna thakpi kawsanankupaq askha mikhunayoq kanankupaq ima.
Rey Davidmi huk oracionpi kayta nirqan: “Señor Diosníy, qanmi runatapas uywatapas kawsachishanki ”, nispa (Salmo 36: 6).
Diluvio kaqtinpas Jehová Diosmi kawsachirqan 8 runakunata imaymana clase animalkunatawan (Génesis 6: 19).
Yachasqanchis hina, Jehová Diosqa anchatan animalkunata valoran, chayraykun ñoqanchispas animalkunataqa mana ñak’arichinanchischu.
“Chanin runaqa uywankunatan allinta rikun ” (Proverbios 12: 10)
¿KIKILLANMANTACHU PAQARIMURQAN?
MICHIKUNAQA tutapin purinku, sunkhantaqmi yanapan cazanankupaq, qayllankupi kaq cosaskunata otaq imatapas reparanankupaq ima.
Kaypi yuyaykuy: Michiq sunkhanqa cuerponpi kaq huch’uy nervionkunamanmi tupashan, chaymi imapas kuyun chayqa ratulla reparan.
Chhaynapitaqmi michikunaqa tutapi reparanku ladonkupi kaq cosaskunata manaña rikunkuchu chaypas.
Michikunaqa atinkun calculayta maypichus imapas kuyushan otaq mikhunan animal maypichus kashan chayman saltaspa hap’inanpaq, chaytan ruwanku sunkhan imatapas ratulla reparasqanrayku.
Sunkhanwanmi reparallantaq huk t’oqonta pasayta atinmanchus icha manachus chaytapas.
Huk enciclopedia nin: “Michiq sunkhanmantaqa manaraqmi llapantaraqchu yachakun; ichaqa yachakunñan sichus michiq sunkhanta ruturunki chayqa, michiqa ayro - ayrotan purin ”, nispa.
Cientificokunan fabricashanku robotkunata imayna michiq sunkhan sienten chay hinata sientenanpaq.
Chay hinata fabricasqankun robotkunata yanapanqa imapas qayllanpi kaqta reparanankupaq. Ali Javey investigador runaq nisqanman hinaqa michiq sunkhan hina sienteq huch’uy cablechakunata fabricasqankuqa ancha allinsi kanqa robotkunapaq, maquinakunapaq, runakunapaqpas.
¿Ima ninkin chaymanta?
¿Kikillanmantachu michiq sunkhan paqarimurqan, icha kamasqachu karqan?
© 2015 Watch Tower Bible and Tract Society of Pennsylvania
3 PACHANTINMANTA WILLAKUYKUNA
Yachasun Asia continentemanta
4 QALLARIYPI KAQ
¿Ima suyakuymi kan mana wasiyoqkunapaq?
8 FAMILIAKUNAPAQ YANAPAYKUNA
Kasukuq kayta yachachiy
10 FAMILIAKUNAPAQ YANAPAYKUNA
12 ¿IMA NINMI BIBLIA?
14 ¿IMA NINMI BIBLIA?
16 PACHANTINMANTA WILLAKUYKUNA
Yachasun kay pachamanta
¿Imaynatan huñunakuyniyku aparikun?
Kay videopin rikunki imaynan Jehová Diospa testigonkunaq huñunakuynin chayta, pikunan chayman rinku chaytawan.
(Ñit’iykuy ÑOQAYKUMANTA > HUÑUNAKUYKUNA nisqapi)
HAZTE AMIGO DE JEHOVÁ
Por favor y gracias
Calebqa yachananmi “gracias ”“ ama hina kaspa ” niyta. Yacharuspaqa aswan kusisqan.
(Ñit’iykuy ENSEÑANZAS BÍBLICAS > NIÑOS nisqapi, español simipi)
PACHANTINMANTA WILLAKUYKUNA
Asia continentepiqa aswan askha runakunan tiyanku.
India China nacionkunallapin kinsa kaq parte pachantinpi kaq llapa runakunamanta chaypi tiyanku.
Millonninpi runakuna kasqanrayku, ¿ima problemakunan kan runakunata educanapaq cuidanapaq ima?
China nacionmanta fiscalkuna profesorkuna iman ninku: “Sichus tayta - maman wawakunata mana rimapayanqachu warmi - qhari puñuymanta chayqa manan cuidakunqakuchu violaqkunamanta ”, nispa.
Tawa watallapin 2010 watamanta 2013 watakama fiscalkuna atienderqanku 8.000 juiciokunata wawakunamanta.
Pekín llaqtapi huk universidadmanta profesor nin: “Wawakunaqa fácil engañanapaq hinallan kanku ”, nispa.
Nillantaq: “Wawakunataqa rimapayanan warmi - qhari puñuymanta cuidakunankupaq ”, nispa.
¿IMA NINMI BIBLIA? Allin tayta - mamaqa wawantan yachachin “waqllisqakunata yuyaykuq runakunamanta ” cuidakunanpaq (Proverbios 2: 1, 10 - 12).
Filipinas nacionpi hatun wayraq pasasqanpin askha warmi wawakuna wañurqanku, ichaqa huk wata qhepamanmi 15 kutita hina aswan askharaq warmi wawakuna wañurqanku, chaytan yachanku chayllaraq estudio ruwasqankupi.
Hatun wayraq pasasqan qhepataqa manan kanchu llank’ana, manan qolqepas kanchu wasinku hatarichinankupaq, chaymi warmi wawakunaqa mana allin mikhusqa hampisqa kanku.
¿IMA NINMI BIBLIA? “Yarqasqamanmi mikhunata haywarinaykichis, mana wasiyoq wakchakunatapas wasiykichispin qorpachanaykichis, mana p’achayoqta [pas] ” p’achachinaykichismi (Isaías 58: 7).
2011 watapin askha runakuna wañuchikurqanku, tawa kaq parte masmi karqan 65 watayoqkunamanta wichayman.
Investigaqkunan ninku: “Pachakmanta kuskanmi kanku pobre, chaymantapas manañan chay nacionpi allin costumbrekuna kanñachu ”, nispa.
Corea nacionpiqa yaqa kuskan runakunallan ninku: “Wawakunan edadniyoq tayta - mamankutaqa cuidanan ”, nispa.
¿IMA NINMI BIBLIA? “Taytaykitapas mamaykitapas respetankin ”.
QALLARIYPI KAQ
Joe sutiyoq runan Estados Unidos nacionpi cuartelmanta lloqsimusqan qhepata desgraciapi tarikurqan, chay hawan 18 watakunata callepi tiyarqan.
Huk p’unchaymi risqa biblioteca nisqaman chaymantataq sapa p’unchay chayman purillaqpuni, bibliotecata atiendeqwan rimasqanmi yanaparqan vidanta cambiananpaq.
Argentina nacionmanta Martín waynaqa wasiyoqmi karqan chaywanpas manan kusisqachu sientekurqan, chaymi wasinta saqespa playapi tiyaq ripurqan.
Ichaqa aswan llakisqan tarikapurqan.
Chaymi huk p’unchay waqayninwan Diosta rogakurqan: “Sichus Diospuni kanki chayqa reqsichikuy ñoqawan ”, nispa.
¿Iman pasarqan?
Chaymanta kunan yachasun.
RUNAKUNAQA imaymana pasasqanwanmi mana wasiyoq kapunku.
Joeqa desgraciaq pasasqanwanmi mana wasiyoq kapurqan, wakintaq ichaqa Martín hina vidankuwan aburrikuspa wasinkuta saqespa ripunku.
Wakinkunataq callepi tiyanku pobre kasqankurayku, trabajota mana tarisqankurayku, wasipas cuestasqanrayku otaq ima desgraciapas pasasqanrayku.
Wakinkunataq maltratasqa kaymanta ayqekuspa, alcohol viciowan kaspa, droga vicioyoq kaspa otaq umamanta onqoyniyoq kaspa.
Kay hina problemakunaqa manan pobre nacionkunallapichu otaq guerrakunaq pasasqan llaqtakunallapichu. Psicologiamanta profesor Paul Toro nin: “Qhapaq nacionkunapas chay hinapin tarikushanku ”, nispa. * ¿Imarayku?
Runakunaq problemantan mana pipas yanapayta atinchu gobiernokuna imaymanataña ruwanku chaypas yanqapaqmi, chaymantapas qhapaqkunan astawan qhapaqyashanku pobrekunataq astawan pobreyashanku.
¿Mejoranqachu runakunaq kawsaynin?
Wakin runakunaqa Bibliata estudiaspan yachanku huk sumaq suyakuy kasqanmanta, chaymantan pisillapi yachasun.
Bibliapiqa askha yachachikuykunan kan imaynata llapanchis kusisqa kawsanamanta ama llaki onqoywan hap’ichikunamanta ima.
Chaytan rikusun Joepa Martinpa kawsayninmanta yachaspa.
Bibliotecapi trabajaq Cindiqa Jehová Diospa testigonmi, chaymi Joepaqqa Qhawaq, ¡Rikch’ariy!
Cindi nin: “Joetaqa rikuq kani yachayniyoqta hina, educado runata, humilde runata hinan ”, nispa.
Hinan Joetaqa invitarqan huñunakuyninman. Joe huñunakuyman riqtinmi llapa hermanokuna sumaqta respetowan chaskirqanku chaymi payqa rishallarqan.
Huk testigo Bibliamanta yachachinanpaq niqtintaq usqhaylla chaskikurqan. Joetaqa Bibliata estudiasqanmi yanaparqan manaña ñawpaqpi hina purinanpaq
Bibliamanta yachasqanqa ancha allinninpaqmi karqan.
Joeqa Bibliaq nisqantan kasukuyta qallarirqan hinaspan kawsayninpi cambiayta qallarirqan.
Yacharqanmi kawsayqa Diospa regalon kasqanta, chaymi cuentata qokurqan fumayqa cuerponta qhellichashasqanta (Salmo 36: 9).
Bibliapas ninmi: “Tukuy qhelli kaqmanta ch’uyanchakusun ”, nispa. Chaymi Joeqa manaña fumapurqanchu.
Chay ruwasqanqa manan saludnillanpichu yanaparqan, yacharqanmi qolqe ahorraytapas.
Biblian niwanchis llank’ananchispuni kasqanta, chayta entiedespan Joeqa llank’anata maskhayta qallarirqan.
* Chaymantapas allintan entienderqan Eclesiastés 2: 24 textoq kay nisqanta: “Runapaq aswan allinqa mikhuyllanmi, ukyayllanmi, llank’asqanpipas kusikuynillanmi ”, nispa.
Llank’anayoq kayqa allintan qhawarichiwanchis, pisichikuqkunatapas yanapayta atisunmanmi.
Cindi nin: “Joepa kallpachakusqanta rikuspan hermanokunaqa sumaqta chaskirqanku, wakinkunataq yanaparqanku gobierno wasita qonanpaq solicitudta presentananpaq ”, nispa.
Joeqa allintan iñiyninpi wiñasharqan, hinaspan Jehová Diospa testigon kapurqan.
Kunantaq hukkunata yanapashan Bibliaq yachachisqanman hina kawsanankupaq (Proverbios 3: 13, 14).
Martinqa 20 watanpi kashaspan tapukurqan imapaq kawsasqanta.
Paymi nin: “Yachaytan munarqani religionkunamanta, filosofía nisqamanta ima; drogakurqani iman, ichaqa manan imapas kusichiwarqanchu ”, nispa.
Chaymi California llaqtata ripurqan qhepamantaq Hawái nisqa llaqtaman chaypiqa paraisotapas tarinman hinan sientekurqan.
Paraíso hinaña chay llaqta karqan chaypas manan kusichirqanchu.
Martinmi yuyarin: “Sinchi llakisqan kasharqani chaymi wañuchikuyta munarqani ”, nispa.
Chay hinapi tarikuspan payqa Diosmanta rogakurqan: “Sichus Diospuni kanki chayqa reqsichikuy ñoqawan ”, nispa.
Martinqa kunanqa yachanmi imapaq kawsasqanta
Hinan Martinqa yuyarirqan “Jehová Diospa testigonkunaq huñunakunanku wasi ” nisqa letrayoq edificiota rikusqanta.
Yachaytataq munarqan imata chaypi yachachisqankumanta.
Paymi nin: “Ñoqaqa karqani hatuchaq sunkhayoq, hatuchaq chukchayoq, p’achaypas qhellillañan karqan, ichaqa sumaqtan chaskiwarqanku ”, nispa.
Martinqa chayraqmi tapukuyninkunaq kutichiyninta tarirqan.
Hinaspa manaña llakiwan ñit’ichikurqanñachu, entienderqantaq Jesuspa kay nisqanta: “Kusisamiyoqmi huch’uyyaykukuspa Diosta maskhaqkunaqa ”, nispa.
Chayraqmi yacharqan imapaq kawsasqanta.
“Vecinokunaqa [...] admirasqan qhawawarqanku kawsayniypi cambiasqaymanta ”
Kawsayninpi cambiasqanqa sut’itan rikukurqan.
Payqa Joe hinan Bibliaq nisqanman hina kawsayta qallarirqan. Jehová Diospa testigonkunaq yanapasqanmi llank’anata tarirqan maypi tiyananpaq wasita ima.
Martinmi nin: “Manañan vecinokunaqa sutichawarqankuñachu ‘ mana wasiyoq plazamanta runa ’ nispa.
Paykunaqa admirasqan qhawawarqanku kawsayniypi cambiasqaymanta ”, nispa.
Martinqa Argentina nacionmanmi kutipurqan chaypin Jehová Diospa testigon kapurqan.
Kunantaq hukkunata yanapashan kusisqa kawsayta tarinankupaq.
Jeremiasqa Diospa siervonmi karqan, payqa sasa tiempopin kawsarqan.
Huk millay reymi llaqtanta atipaspa llaqtamasinkunata esclavopaq apapurqan (Lamentaciones 1: 3).
Manaña payta aparqankuchu chaypas lliw kaqninkunatan chinkachipurqan.
Chaymi Diosmanta mañakurqan: “Llakikuyniyta mana wasiyoq kasqaytawan yuyarikuway ”, nispa (Lamentaciones 3: 19, NM).
Ichaqa Jeremiasqa seguron kasharqan Jehová Dios mana saqerparinanpi (Jeremías 1: 8).
Payqa allintan yacharqan Bibliapi Diospa promesankunata, chaymi confiarqan Diosqa sufrimientotapas yarqaytapas tukuchipunanta (Salmo 37: 10, 11).
Chay promesaqa manan runakunaq atiyninwanchu hunt’akunqa aswanpas Diospa gobiernonwanmi (Daniel 7: 13, 14).
Chay gobiernopi kamachikuqqa Jesucriston, payqa kay pachaman hamuspan pobrekunata anchata khuyapayarqan.
Chay gobierno kamachikuqtinqa ‘ chanin runa t’ikarinqa, thak kawsaypas hunt’aykunqa ’.
Cristoqa ‘ waqyakuqninkunata, wakchakunatan ’, ‘ mana pi yanapayniyoqkunata, muchuqkunata ’ iman ‘ ñak’arichiymanta sarunchaymanta ’ salvanqa (Salmo 72: 7, 12, 14).
“Wasitan wasichanqaku, hinaspan chaykunapi tiyanqaku ” (Isaías 65: 21)
Jesusqa Diospa gobiernonmantan predicaq.
Paymi yachachirqan kay hinata Diosmanta orakunankupaq: “Qhapaqsuyuyki [otaq gobiernoyki] hamuchun, munayniyki kay pachapi ruwakuchun, imaynan hanaq pachapipas ruwakun hinata ”, nispa.
¿Imaynan kanqa Diospa gobiernonpi kawsay?
Diosmi Bibliapi willawanchis:
“Wasitan wasichanqaku, hinaspan chaykunapi tiyanqaku, uvastan plantanqaku, chaypa rurusqantan mikhunqaku.
Manan wakpa tiyananpaqchu wasichanqaku, manan wakpa mikhunanpaqchu mallkinqaku [...] llank’asqankuq rurusqantan kusisqa mikhunqaku ” (Isaías 65: 21, 22)
“Sapanka runan tiyaykunqa uvas yuran k’uchupipas higos sach’an k’uchupipas, manataqmi pipas manchachiqninku kanqañachu, Tukuy - atiyniyoq Señor Diosmi chay hinata nin ” (Miqueas 4: 4)
Chay promesakunapi suyakuymi kallpachawasun ima llakikuykunatapas aguantanapaq.
Chay promesakuna hunt’akunankamaqa Bibliapi yachachikuykunan yanapawasun problemanchiskunata allichananchispaq kusisqa kawsananchispaqpas, chay hinatan yanaparqan Joeta Martinta hukkunatapas.
Jehová Dios kikinpunin niwanchis: “Uyariwaqniymi ichaqa mana imanasqalla tiyanqa, mana imatapas manchakuspalla ”, nispa (Proverbios 1: 33).
¡Qanpas chay hinata kawsawaqmi!
Millonninpi runakunan wasinkuta saqespa ripurqanku huk nacionkunaman, nacionninkupi guerrakuna kasqanrayku derechonku mana respetasqa kasqanrayku ima.
Chay temamantan rimakurqan 22 enero 2002 watamanta ¡Despertad!
revistapi. Diosqa manan allintachu qhawarin “mana llank’ay munaqkunataqa ”.
Ichaqa entiendenmi edadniyoq kapusqankurayku otaq onqosqa kasqankurayku mana llank’aqkunataqa.
Ama manupi kaychu.
“Manuqpas manukuqninkunatan kamachin ” (Proverbios 22: 7).
Pisi tiempollapi askha qolqeta ofreceqkunamanta cuidakuy.
“Pisi yuyayniyoqqa tukuy uyarisqantan creen, yuyayniyoqmi ichaqa thaskisqankunata allinta qhawan ” (Proverbios 14: 15; 22: 26, 27).
Ama mich’akuychu kallpaykita allinta llank’anaykipaq.
“Qellaqa munapakunmi, manataqmi imatapas tarinchu, k’uchi runakunan ichaqa ima munasqankuta tarinku ” (Proverbios 13: 4).
Ama vicioman urmaychu.
“Machaqkunapas rakrapukunapas wakchayapunkun ” (Proverbios 23: 21).
Nitaq qhapaq nitaq pobre.
“Ama wakchayachiwaypaschu qhapaqyachiwaypaschu ” (Proverbios 30: 8, 9).
Ama mich’achu kay.
“Qoykukuq runaqa t’ikarinqan ” (Proverbios 11: 25).
FAMILIAKUNAPAQ YANAPAYKUNA | WAWAKUNATA UYWASPA
Wakin familiapiqa pichá kamachikuq kakun, taytachus icha wawachus.
¿Mana ruway munasqanta kamachiqtiykichu wawayki mana kasuyta munasunki?
¿Ima ruway munasqantapas “manan ” niqtiykichu qaparkachayta qallarin?
¿Wawallaraq kasqanraykuchu chhayna kashanman?
¿Wiñaspañachu icha cambianqa?
Manan wiñanantaraqchu suyanayki.
Yachachinaykin kasukuytaqa.
Ñawpaqtaqa yachanaykin imarayku wawayki mana allin portakusqanta, chaymantañan yachachinayki kasukuq kananpaq.
Wawayki naceqtinqa makillan payta cuidarqanki.
Tukuy tiempon paypa kamachin hina kaq kanki.
Waqamuqtinqa usqhayllan phawaq kanki ima munasqanta qonaykipaq.
Wawakunaqa chay hina atiendesqa kayllatan munanku.
Chay hinata atiendeqtinkun wawakunaqa rey hina sientekunku, tayta - mamankutataq kamachinkuta hina qhawarinku ima munasqankuta mañanankupaq.
Ichaqa iskay watankupi kashaspankun cuentata qokunku rey hina kasqanku tukukapusqanta, chayta entiendeymi paykunapaqqa sasa.
Hinaspapas tayta - mamankuqa manañan kasupunkuñachu aswanpas paykunan tayta - mamankuta kasukunanku.
Chaymi wakin wawakunaqa qaparkachaspa mañosokuyta qallarinku, wakintaq tayta - mamankuta mana kasukuyta munankuchu.
Chay edadpi wawanku kashaqtinmi tayta - mamakunaqa wawankuta sut’ita ninanku imachus ruwananta.
Sichus wawayki mana kasukuyta munanchu chayri, ¿imatan ruwawaq? Chayta kaypi yachasun.
Qan kamachikuy.
Wawaykikuna kasunasuykipaqqa qanmi kamachikuq kanayki chaytan reparananku.
Ichaqa munakuywan kamachiy respetanasuykikupaq hina.
Ñawpaq watakunapin wakin yachaysapakuna nirqanku “kamachikuq ” simiqa mana rimanapaq hina kasqanta.
Wakinkunataq ninku kamachispa kasuchikuyqa mana allin kasqanta.
Ichaqa sichus wawaykiman mana sut’itachu kamachinki chayqa manan preparasqachu kanqa qhepaman kawsananpaq.
Chaymantapas nishu munasqa wawa hinan wiñanqa, tukuy munasqantapas chaskinanpaq derechoyoq kanman hina (Bibliaq yachachikuynin: Proverbios 29: 15).
Wanachiy wawaykita.
Huk diccionarion wawakuna wanachiymanta nin: “Wanachiyqa kamachikuykunata churaspa castigaspa ima kasukuyta yachachiymi ”, nispa.
Ichaqa necesitasqankuman hinallan wanachina manataqmi maltratanachu.
Imachus ruwasqanman hina castigasqa kaqtinkuqa allinninkupaqmi kanqa (Bibliaq yachachikuynin: Proverbios 23: 13).
Sut’ita niy ima ruwananta.
Wakin tayta - mamakunaqa manan sut’itachu wawankuta kamachinku.
Wawankutan ninku: “Wawachay, ¿cuartoykita ordenawaqchu? ”, nispa.
Sonqonta mana k’irinankupaqpaschá chhaynata ninku.
Ichaqa chay hinata kamachiqtinkuqa yaqapaschá wawaqa mana kasunqachu.
Manan wawachu decidinan kasukunanchus icha manachus chaytaqa aswanpas sut’itan kamachina (Bibliaq yachachikuynin: 1 Corintios 14: 9).
Rimasqaykita hunt’ay.
Sichus wawaykita “manan ” nirqanki chayqa chay nisqaykita hunt’ay.
Qosaykiwan otaq esposaykiwan acuerdopi kaychis. Sichus castiganaykipaq nirqanki chayqa castigay.
Manan nishanachu kayta ruwanki chayqa manan castigasqaykichu nispaqa, nitaqmi nishutachu explicanayki imarayku castigasqaykitapas.
Allinmi kanqa wawaykipaq qanpaqpas sichus ‘ “arí ” nisqaykichis“ arí ” nisqa kanqa, “manan ” nisqaykichistaq“ manan ” nisqallataq kanqa ’ chayqa.
Munakuq kay.
Familiapi umalliqqa manan capataz hinachu kamachinan nitaqmi wawakunapas ninanchu imayna kamachinanta.
Diosqa familiata kamarqan wawakunata allinta yachachinankupaqmi.
Wanachiyqa wawakunata allin kanankupaq yachachiymi.
Sichus wawaykita munakuywan wanachinki chayqa yanapankin kasukuq kananpaq munasqa seguro sientekunanpaqpas.
“Ima munasqanta ruwananpaq hinallata qhawasqa wawan ichaqa mamanta p’enqachin ” (Proverbios 29: 15)
“Wawachus wanachinapaq kaqtinqa, payta wanachiy ” (Proverbios 23: 13)
“Mana yachasqa simipi manachus sut’ita rimawaqchis chayqa, manan yachankumanchu ima nishasqaykichistapas ”
Bibliapin kan askha yachachikuykuna tayta - mamakunapaq, chaypaq haykuy www.jw.org / es.
Ñit’iykuy ENSEÑANZAS BÍBLICAS > MATRIMONIOS Y PADRES nisqapi, español simipi.
Chaypin kay temakunata tarinki:
“Cómo corregir a los hijos ”
“Cómo manejar las rabietas ”
“Cómo decir que no ”
“Inculquen en sus hijos valores que los protejan ”
“Qué hacer si su hijo miente ”
“Los hijos y la disciplina ”
Chaymantapas leewaqmi kay temata “¿Wanachinachu wawakunata? ”, 2015 mayo - junio killamanta ¡Rikch’ariy! revistapi.
¿IMA NINMI BIBLIA?
Tukuy tiempo runaq kawsasqanpiqa kallarqanpunin maqanakuyqa.
¿Chhaynallapunichu kanqa?
Religioso runakunapas hukkunapas ninkun: “Manan huchachu pipas millayta tratawaqtinchis millayta kutichiyqa ”, nispa.
Millonninpi runakunan maqanakuymanta peliculakunata televisionpi qhawanku.
Irak nacionpin tarikun Mosul llaqta, chaypin tarikun Nínive hatun llaqtaq raqay - raqaynin, chayqa karqan Asiria nacionpa capitalninmi.
Chay Nínive llaqta aswan allin kashaqtinmi huk profeta willarqan Nínive llaqtata Dios purunyachinanta (Sofonías 2: 13).
Nínive llaqtaqa reqsisqan karqan “runa wañuchiq ” kasqanmanta, chaymi Dios castigarqan hukkunaq yachananpaq (Nahúm 1: 1; 3: 1, 6).
Nínive llaqtaq raqay - raqay kasqanmi rikuchin Diosqa runa wañuchiqkunata cheqnikusqanta castigasqanta ima (Salmo 5: 6).
Maqanakuytaqa Saqran paqarichirqan, Saqraqa Diospa enemigonmi runaq enemigon ima.
Chaymi Jesuspas suticharqan “runa wañuchiq ” nispa.
1 Juan 5: 19 texton willan ‘ lliw kay pacha saqraq munaychakusqan kasqanta ’. Chaychá runakunaqa ima hinaraq munanku maqanakuyta.
Diospa amigon kanapaqqa yachananchismi maqanakuy cheqnikuyta.
* ¿Atisunmanchu chay ruwayta?
Diosqa “millay runakunatapas maqaylla maqaqkunatapas cheqnikunmi ” (Salmo 11: 5)
Runakunaqa munanchispunin maqanakuyta, chay hina kasqanchistaqa manan cambiasunmanchu.
Diosmi kayta kamachiwanchis: “Tukuy kaykunata saqepuychis: k’arak phiñakuyta, phiñasqalla kayta, millay - kayta, tumpayta, qhelli rimayta. [...]
Millay ruwaykunatan wikch’upunkichisña, hinaspan mosoq runa - kaywan p’achawan hina churakunkichisña ”, nispa.
¿Mana atinanchistachu Dios kamachiwanchis?
Llapanchispas atisunmanmi cambiayta.
* ¿Imaynata?
Ñawpaqtaqa Diostan allinta reqsinanchis.
Allin sonqoyoq runaqa Dios imayna kasqanta reqsispa kamachikuyninkuna allinninpaq kasqanta yachaspa iman, Diosta munakuyta qallarin kallpachakuntaqmi sonqonpaq hina kawsananpaq.
Chaymantapas allintan amigonchiskunata akllakunanchis.
Biblian niwanchis: “Ama phiñakuylla - phiñakuq runawanqa reqsinakuychu, ama saltaq sonqo runawanpas huñukuychu, paqtan imaynatachus kawsasqanta yachaqakuwaq ”, nispa (Proverbios 22: 24, 25).
Chaymantapas maqakuq runaqa pisi kallpa kasqantan rikuchin chaymi mana pay kikinta controlakunchu.
Thakpi kawsaq runan ichaqa sonqonpi kallpayoq kasqanta rikuchin.
Biblia nin: “Kallpasapamanta aswan allinqa mana usqhay phiñakuqmi ”, nispa (Proverbios 16: 32).
“Tukuy runawan sumaq kawsayta munaychis ”
Kallarqanpunin maqanakuykunaqa manataqmi tukukunqapaschu.
“Pisi tiempomantaqa chinkapullanqan millay runakunaqa [...].
Llamp’u sonqokunan ichaqa kay hallp’ata chaskinqaku, sumaq thak - nisqataq tiyakunqaku ” (Salmo 37: 10, 11).
Llamp’u sonqokuna humilde runakuna thakpi kawsanankupaqqa Diosmi millay runakunata Nínive llaqtapi runakunata hina tukuchinqa.
Chay hinapin thak - kaylla kay pachapi kanqa (Salmo 72: 7).
“Llamp’u sonqoyoqkunaqa [...] kay pacha hallp’atan herenciapaq chaskinqaku ”
Kunanmi tiempo kashan Dioswan allipunakapunanchispaq hukkunawan thakpi kawsayta yachananchispaqpas.
2 Pedro 3: 9 texton nin: “[Diosqa] pacienciawan suyasunkichis, mana pitapas chinkananta munaspa, huchata saqespa payman llapa kutirikunankuta munaspa ”, nispa.
“Espadankumantapas yapuna rejakunatan ruwakapunqaku, lanzankunamantapas ichhunakunatan ruwakapunqaku ” (Isaías 2: 4)
Diospa munayninpin Israel llaqtaqa maqanakurqan qorpankuta respetachikunankupaq (2 Crónicas 20: 15, 17).
Ichaqa Israel llaqtan Diosmanta karunchakapurqan, chaymi Diosqa mana qorpayoq cristiano iñiq t’aqata paqarichirqan, chaymi manaña necesarioñachu maqanakunankuqa.
Qhawaq revistapin lloqsimun “Bibliaq yanapayninwan cambianku ” nisqa tema, chaypin tarinki askha runakunaq imayna cambiasqankumanta.
FAMILIAKUNAPAQ YANAPAYKUNA | CASARASQAKUNAPAQ
Casarakuqkunaqa huk compromisotan wañunankukama ruwanku.
Chay compromisoqa karqan kuskalla kawsanankupaqmi problemakuna kaqtinpas kuska allichanankupaqmi.
Tiempoq pasasqanwan hinapaschá ichaqa sapa rato discutisqanku pisi - pisimanta karunchachipunman.
Yaqapaschá chay hinapi tarikuspa ninkuman: “Imapaqñataq kay hinapiri kawsayman aswanpas t’aqanakapusaq ”, nispa.
Compromisoqa casarasqakunatan segurota sientechin imaynan anclapas allinta barcota sayachin hinata
Manan compromiso ruwasqaykichischu problemaqa.
Askha runakunan mana munankuchu compromiso ruwayta.
Wakinqa ninkun: “Mana allinta decidispapas comprometerqokuyman hinaspa ñakapakushayman ”, nispa.
Ichaqa manan hinachu, aswanpas compromisoqa casarasqakunatan segurota sientechin imaynan anclapas allinta barcota sayachin hinata.
Megan sutiyoq warmi nin: “Casarasqa kaspaqa manan t’aqanakuypichu mayqenpas piensan problema kaqtinqa ”, nispa.
* Nishu problemakunaña kanman chaypas manan t’aqanakuypichu piensanku aswanpas problema allichaypin (“Compromisoqa casarasqakunatan yanapan ” nisqa recuadrota qhaway).
Matrimonioykipi problemakuna kaqtinqa chayta aprovechay astawan hukllachakunaykichispaq amataq niychu “amapas comprometekuymanchu karqan ” nispaqa.
¿Imaynatan chayta ruwawaq?
¿Iman qanpaq compromiso?
“Wañuyllañan t’aqasunkichis ”, ¿imaynatan chay simikuna sientechisunki: Watasqata hinachu icha segurotachu?
Problemakuna kaqtin, ¿t’aqanakuytapachachu munanki?
Matrimonioykitaqa manan iskay kinsa p’unchaypaq hinallachu qhawarinayki chaymi yanapasunki compromiso ruwasqaykita respetanaykipaq (Bibliaq yachachikuynin: Mateo 19: 6).
Tayta - mamaykiq kawsasqanta qhawariy.
Yaqapaschá compromiso ruwaytaqa pisi tiempollapaq qhawarinki tayta - mamaykiq t’aqanakusqanrayku.
Leaqa casarasqañan, paymi nin: “Wawallaraq kashaqtiymi tayta - mamaykuna divorciakurqanku chaychus hina mayninpiqa qhawarini casarakusqaytaqa tukukapuqta hinalla ”, nispa.
Ichaqa ama llakikuychu, manan chayraykuchu qantapas chayqa pasasunki (Bibliaq yachachikuynin: Gálatas 6: 4, 5).
Ama hawan ukhuntachu rimay.
Sinchi renegasqa kashaspaykiqa ama niychu “¡wikch’usaykin! ”,“ ¡ripusaq pichus munakuwaqniywan comprendewaqniywan! ”
nispaqa. Qhepamanmi chay nisqaykimanta arrepientekuwaq.
¿Imarayku? Chay simikunaqa munakuyniykichistan chiriyachin, chay hawan sinchi k’iriq simikunata ninakuyta qallaripuwaqchis.
Aswanpas kay hinatan ninakuwaqchis: “Sumaqllata allichasun, ama phiñakuspalla ”, nispa (Bibliaq yachachikuynin: Proverbios 12: 18).
Munanakusqaykichista sut’ita rikuchiychis.
Fotoykichista hap’iychis llank’asqaykichispi.
Viajepi tarikuspaqa waqyanakushallaychis.
Casado kawsayniykichismanta sumaqta rimaychis.
Ama qonqaychischu huk miembrolla kasqaykichista chayrayku kay hinata ninaykichis: “Ñoqawan esposaywanqa otaq qosaywan ñoqawanqa ”, nispa.
Chhaynapin fiel kasqaykichista rikuchinkichis.
Hukkunata qhawariy.
Problemankuta allichayta yachaq askha watakunaña casarasqakunata tapuy: “¿Imatan ruwankichis munanakushanallaykichispaq?
¿Iman yanapasunkichis comprometekusqaykichista hunt’anaykichispaq? ”, nispa.
Biblian nin: “Fierrotaqa fierrowanmi filochanku, chay hinatan runataqa runamasin allinyachin ”, nispa (Proverbios 27: 17).
Chay textoq nisqan hina yanapayta mañakuy casarakuyninkupi sumaqta kawsashaqkunamanta.
Bibliaq nisqanman hinaqa mayqenninkupas wasanchay huchaman urmallaqtinkun divorcianakunkuman.
Leey kay articulota “¿Ima ninmi Biblia? Wasanchay huchamanta ” kay revistapin kashan.
“Runaqa Diospa hukllachasqantaqa ama t’aqachunchu ”
“Sapankan ruwananchistaqa hunt’ananchispuni ”
“Hawan - ukhunta rimaqqa espadawan hinan k’irin, yachayniyoqkunaq rimasqanmi ichaqa hampi ” (Proverbios 12: 18)
“Parejakunataqa fiel kasqankun yanapanqa casarakusqankuqa mana huk ratollapaqchu kasqanta entiendenankupaq.
Hamuq tiempopipas kuskalla kashanankupin piensanku, chaymi manapuni umankumanqa hamunchu t’aqanasqa kayqa.
Chaykunan astawan hukllachan casarasqakunata.
Huk casarasqa warmin nin: ‘ Sinchi phiñasqaña qosaywan kashani chaypas, manan piensanichu t’aqanakuypiqa, aswanpas piensani imayna allichaypin.
Allipunaymantaqa manan iskayanichu; ichaqa chay ratopi mana allichayta atinichu chayllan ’, nispa ” (2003 watamanta La Atalaya, 15 setiembre killamanta).
¿IMA NINMI BIBLIA?
Yaqa llapa runakunan yachanku qosankuwan otaq esposankuwan fiel kasqankuqa allinninkupaq kasqanta. Ichaqa wasanchay huchaqa ñak’arichishallanmi familiakunata.
Wakin llaqtakunapiqa normal - llan casarasqa qharikuna wasanchay hucha ruwasqankuqa.
Wakinkunataq piensanku casarakuyqa huk ratollapaq kasqanta.
Bibliapiqa “wasanchay hucha ” nispan nikun huk qhari otaq huk warmi casarasqa kashaspa hukwan yuyaypi pantaqtan (Job 24: 15; Proverbios 30: 20).
Diosqa wasanchay huchataqa millakunmi.
Chaymi Israel llaqtaman kamachirqan wasanchay hucha ruwaqkunata wañuchinankupaq (Levítico 18: 20, 22, 29).
Jesuspas qatikuqninkunatan nirqan ama wasanchay huchata ruwanankupaq.
Wasanchay huchata ruwaqkunaqa casarakuspa compromiso ruwasqankutan p’akinku.
Chaymantapas wasanchay huchaqa ‘ Dios contra huchallikuymi ’ (Génesis 39: 7 - 9).
Wawakunapas sufrinkun mamankumanta otaq papankumanta t’aqakapuspa.
Chaymi Biblia kayta nin: “Qhelli huchapi puriqkunatan wasanchaqkunatawanmi Diosqa huchachanqa ”, nispa.
“Casarakuytaqa lliwlla ancha allinpaq hap’ichunku, casarasqakunapas amataq wasanchanakuchunkuchu ”
Bibliaqa ninmi wasanchay hucha kallaqtin divorciakunamanta.
Chaytaqa mana huchayoq kaqmi decidinan.
Ichaqa manan pipas ninmanchu divorciakunanta otaq mana divorciakunantapas.
Diosninchisqa casarakuytaqa ancha valorniyoqtan qhawarin, manataqmi huk ratollapaqpaschu.
Chay hinaqa, manan pipas munasqanraykullachu divorciakunan (Malaquías 2: 16; Mateo 19: 3 - 6).
“Pipas t’aqanasqa warmiwan casarakuqqa wasanchay huchatan ruwan ”
Wasanchay huchaqa manan mana perdonanapaq hinachu.
Jehová Diosqa perdonarqanmi wasanchay huchaman urmaq warmi qharikunata huchankumanta arrepientekusqankurayku qhelli hucha saqepusqankurayku ima.
Chay runakunaqa Diospa amigonmi kapurqanku. Yachanapaq rey Davidmanta yachasun.
Payqa casadon karqan ichaqa wasanchay huchamanmi urmaykurqan (2 Samuel 11: 2 - 4).
Biblia nin: “Davidpa chay ruwasqanmi ichaqa Señor Diospa ñawpaqenpi mana chaninchu karqan ”, nispa (2 Samuel 11: 27).
Huchanta reparachisqanku qhepamanmi Davidqa arrepientekurqan Diostaq perdonarqan.
Chhaynaña karqan chaypas Davidqa huchan hawan ñak’arirqan (2 Samuel 12: 13,14).
Qhepamanmi rey Salomón nirqan: “Wasancha huchallikuqmi ichaqa mana yuyayniyoq, chayta ruwaqqa pay kikintan waqllichikun [k’irikun] ”, nispa (Proverbios 6: 32).
Wasanchay huchapi urmarqanki chayqa Diosmanta parejaykimantapas perdonta mañakuy (Salmo 51: 1 - 5).
Cheqnikuy wasanchay huchata imaynan Diospas cheqnikun hinata (Salmo 97: 10).
Ama qhawaychu pornografiata amataq piensaychu qhelli hucha ruwaypi, ama hukta thintipayaychu amataq imatapas ruwaychu huk runa munapayanasunkipaq hinaqa.
Qosayki otaq esposayki hukwan pantarqan chayqa, Diosqa chay hinapi tarikusqaykitaqa entiendenmi (Malaquías 2: 13, 14).
Yanapayta mañakuy, Biblian nin: “Diosman llakipakuyniykikunata saqey, paymi qaqata sayachisunki ”, nispa (Salmo 55: 22).
Sichus perdonanki chayqa iskayniykichismi kallpachakunaykichis hukmanta sumaqta kawsanaykichispaq.
“Huchaykikunatan Señor Dios pampachasunki ” nispan nirqan profeta Natán rey Davidta wasanchay hucha ruwasqanmanta arrepientekuqtin (2 Samuel 12: 13)
PACHANTINMANTA WILLAKUYKUNA
Kay pachapiqa kanmi unu, aire, mikhuna ima.
Ichaqa runakunan kay pachata nishuta malograpushanku.
Cientificokunaqa imaymanatan ruwashanku kay pacha mana malograkunanpaq.
Lamar - qochaq ukhu pachanpin unu p’ampasqa kashan medio millón kilómetros cúbicos hina, chay unuqa pisi kachillayoqmi.
Adelaida llaqtapi Universidadmanta Vincent Post runan nin: “Ñawpaqpiqa lamar - qochaqa aswan ukhupin karqan ch’aki hallp’ataqmi aswan hatun karqan ”, nispa.
Chay p’ampasqa unus hamuq tiempopi servinqa 700 millón más pisi unuyoq runakunapaq, chaytan ninku cientificokuna.
Chay sitiopi llapa clase animalkunamanta kuskan hinas manaña kawsankuñachu otaq huk partechallapiña tiyashanku. ¿Imaraykun chaykuna pasashan?
Gobiernoq mana allinta kamachikusqanraykun, chaymantapas animal hap’iqkunan mana khuyapayaspa wañuchipushanku.
Montekunapi hinaña imaymana animalkuna chay aqo pampapi kan chaypas investigaqkunaq nisqanman hinaqa “manan interés kanchu cuidanankupaq qolqewan apoyanankupaqpas ”.
Chaypi kaq animalkuna peligropiña chinkananpaq kashan chaypas investigaqkunaqa mana imatapas ruwayta atinkuchu.
2012 watapiqa pusaq wañuqmantas huk runa wañusqa aire contaminasqa kasqanrayku.
Organización Mundial de la Salud nisqan nin: “Aire contaminasqa kasqanwanmi runakuna astawan onqoshanku ”, nispa.
KAYPI PIENSAY: Askha runakunaña kallpachakushanku kay pachata cuidanankupaq chaypas, ¿imaraykun manan atinkuchu? (Jeremías 10: 23.)
© 2015 Watch Tower Bible and Tract Society of Pennsylvania
3 QALLARIYPI KAQ
¿Vidaykichu qonqay cambiarqapun?
¿Imapin wakin tarikunku?: Mana allichakuq problema
¿Imapin wakin tarikunku?: Nishu ruwanakuna
¿Imapin wakin tarikunku?: Mana valeqpaq sientekuqtinku
¿Imatan ruwawaq vidayki qonqay cambiaqtin?
8 FAMILIAKUNAPAQ YANAPAYKUNA
Casarakunankupaq rimanakusqanku tukupuqtin
10 FAMILIAKUNAPAQ YANAPAYKUNA
Wawaykita yachachiy controlakuyta
12 Leeyta escribiyta yachanku
14 ¿IMA NINMI BIBLIA?
16 ¿KIKILLANMANTACHU PAQARIMURQAN?
Cocodriloq qhaqllin
LOS JÓVENES PREGUNTAN
¿Imatan ruwayman mana llakisqa kanaypaq?
Kaypin kinsa yanapaykuna kashan mana llakisqa kanaykipaq.
(Ñit’iykuy ENSEÑANZAS BÍBLICAS > JÓVENES nisqapi, español simipi)
JEHOVÁ DIOSPA AMIGON KAY
Suwakuyqa huchan
Kay videoqa wawakunapaqmi, Carlosqa mana pagaspallan tiendamanta apakuyta munan.
¿Imatan ruwanqa?
(Ñit’iykuy QELQAKUNA > VIDEOKUNA nisqapi)
QALLARIYPI KAQ
WAYNA - SIPAS kaspayki, ¿imakunatan piensarqanki ruwayta?
¿Yaqachu casarakuyta otaq imatapas estudiaspa allin kawsayta?
Mayninpiqa imapas manan munasqanchisman hinachu ruwakun.
Kawsayninchispi ima mana allinpas qonqay kaqtinqa tukuy ruway munasqanchismi cambiapun.
Chhaynapin tarikurqanku Anja, Delina, Gregory ima.
Anjaqa Alemania nacionmantan, payqa 21 watanpi kashaspan cancerwan onqorqan.
Kunanqa manan wasinmanta lloqsipunñachu. Delinaqa Estados Unidos nacionmantan, payqa “distonía muscular ” nisqa onqoywanmi kashan (cuerponqa calambreq hap’isqan hinan).
Hinaspapas payqa kinsa onqosqa hermanonkunatan cuidanan.
Gregoryqa Canadá nacionmantan, payqa “trastorno de ansiedad ” nisqa onqoywanmi kashan, chayqa imamantapas nishuta llakikuymi.
Anja, Delina, Gregory imaqa sasa kawsayniyoqmi kanku, chaywanpas kawsayninkuta controlaspan kawsanku.
Biblia nin: “Llaki - phutiy p’unchaypichus pisi kallpayanki chayqa, pisi kallpapunin kashanki ”, nispa (Proverbios 24: 10).
Chhaynaqa problemapi tarikuspa imaynata piensasqanchismi yanapawasun mana pisipananchispaq.
Mana allichakunanpi piensayqa vidanchispas manaña imapas qokuwasunmanchu hinan. Allichakunanpi piensaymi ichaqa kallpata qowanchis chayta atipanapaq.
Anja, Delina, Gregory paykunaqa problemanku allichaypin piensanku, chhaynapin imata ruway munasqankuman hina kawsanku, yachasun imaynata ruwasqankumanta.
QALLARIYPI KAQ | ¿IMATAN RUWAWAQ VIDAYKI QONQAY CAMBIAQTIN?
¿MANA hampikuyta atiq onqoychu hap’ishasunki?
¿Esposaykiwan otaq qosaykiwanchu divorcianakapunkichis?
¿Familiaykichu wañurqapun?
Chhaynapi tarikuqkunaqa manan ima ruwaytapas atinkuchu, aswanpas munanku chaykuna cambianallantan.
Ichaqa, ¿imatan ruwawaq vidayki qonqay cambiaqtin?
Apóstol Pabloqa tukuy ladomanmi viajarqan predicamunanpaq.
Ichaqa yanqamanta enjuiciaspan iskay watata wasinpi wisq’arqanku soldadokunaq qhawasqallan, chaymi manaña viajayta atipurqanñachu.
Chaywanpas payqa manan desesperakurqanchu, aswanpas piensarqanmi imatachus ruway atisqanpi.
Llapa visitaqninkunatan predicarqan llakikuyninkupipas yanaparqan.
Chaypi kashaspan askha cartakunata qelqarqan, chaykunaqa Bibliapin kashan.
Ñawpaqpin yacharqanchis Anjaqa manaña wasinmanta lloqsisqanta.
Ninmi: “Cáncer onqoyqa qonqaymi vidayta cambiarqan.
Manan wasiymanta lloqsisqay hawa astawan onqoyta munanichu, chaymi manaña llank’aniñachu nitaq hukkunawanpas huñunakuniñachu, chayqa ñawpaqpichá karqan ”, nispa.
¿Imatan Anja ruwan chhaynapi tarikusqanwan mana atipachikunanpaq?
Ninmi: “Imaynapi tarikusqayman hinan huk ruwaykunata qallarirqani.
Aswan importante kaqkunatan ruwarqani, imakunatachus ruwayta atiyman chayman hina.
Chaykunata ruwasqaymi yanapawan vidayña cambian chaypas ama pisipanaypaq ”, nispa.
“Yachanin imaynapiña kaspapas kusisqallapuni kawsayta ” (apóstol Pabloq nisqan, Filipenses 4: 11)
Mana allichakuq ima problemaykipas kaqtinqa kaytan ruwawaq:
Imatachus ruwayta atiwaq chaypi piensay.
Manan tukuypi controlayta atiwaqchu imawanpas mana onqonaykipaqqa, ichaqa atiwaqmi ejercicio ruwayta, allin alimentoyoq mikhuna mikhuyta, allinta puñuytapas.
Piensay imatan kunanmantapacha ruwawaq chaypi.
Pisi - pisillamanta ruway, ama llapantachu ruwayta qallariy.
Ima ruway piensasqaykita sapa p’unchay pisillatapas ruway.
Imatapas ruwashallay: platokunatan maqlliwaq, mesatan limpiawaq, hukkunatapas.
Sumaqta arreglakuy, sapa tutamanta aswan importante kaqkunataraq ruway.
Chhaynapin mana pisipaqchu qhawarikunki.
Piensay imaynatan chhaynapi tarikusqayki allinpaq kanman chaypi.
¿Chhaynapi tarikusqaykiwanchu kunanqa yaqapas aswan allinta entiendenki problemakuna imayna atipayta?
Chhayna kaqtinqa, ¿hukkunata yanapawaqchu problemankupi?
Pisi rimayllapi: Qonqay imapipas tarikunaykitaqa manan atiwaqchu controlayta, ichaqa ima problemapipas tarikuspa imata ruwanaykiqa qanmantan kanqa.
QALLARIYPI KAQ | ¿IMATAN RUWAWAQ VIDAYKI QONQAY CAMBIAQTIN?
¿IMAYMANA ruwanaykitachu munanku wawaykikuna jefeyki esposayki otaq qosaykipas?
¿Tayta - mamaykitapas cuidanaykichu kashan?
Manapaschá chhaynapi tarikuytaqa piensallarqankipaschu.
Manapaschá huk rato samarikunaykipaqpas tiempoyki kanñachu.
Chhaynapi tarikuspaqa ninkipaschá: “¿Imatan ruwasaq?
¡Tukuymi imaymana ruwanayta munanku! ”, nispa.
Tukuypaq ima munasqankutapas ruwapuyqa manan allinchu ni qanpaqpas ni paykunapaqpas.
¿Imatan ruwawaq chhayna problemakunawan ama atipachikunaykipaq?
Israel llaqtapiqa Moisesllataq llapa juiciokunamanta encargakunan karqan chayqa, Moisesqa piensarqanpaschá imachus ruwanallanta ruwashasqanpi.
Ichaqa suegronmi kayta nirqan: “Manan allinchu chay ruwasqaykiqa.
Sinchitan sayk’unki ”, nispa.
Nirqanmi allin yachayniyoq qharikunata akllananpaq, chhaynapi justicia ruwaypi yanapanankupaq, Moisestaq aswan sasa juiciokunallamantaña encargakunanpaq.
Suegronqa kayta nispanmi thakta sientechirqan: “Chay hinatachus ruwanki chayqa, atinkin aguantayta, kay llapallan runakunapas kusisqan karpankuman ripunqaku ”, nispa (Éxodo 18: 17 - 23).
Ñawpaqpin yacharqanchis Delinaqa sinchi sasa onqoywan kasqanta.
Chaywanpas kinsa onqosqa hermanonkunatan yanapan.
Ninmi: “Ima ruwanaytapas qhepa p’unchaypaq mana saqesqaymi yanapawan thak sientekunaypaq.
Imayna sientekusqaytaqa hukkunamanmi willakuni, astawanqa qosayman, hinan paykunapas yanapawanku.
Chaymantapas sapa p’unchaymi huk rato huertaypi llank’ani, chayta ruwayqa anchatan kusichiwan ”, nispa.
“Imaymanapaqmi tiempo kan ” (Eclesiastés 3: 1)
Sichus imaymana ruwanaykita munanku chayqa kaykunata ruway:
Valekuy yanapanasuykikupaq.
Yaqapaschá wawaykikuna wakin ruwaykunawan yanapasunkikuman otaq amigoykikuna familiaykikuna ima.
Sut’ita willay.
Jefeykiman willay “manan llapa niwasqaykitaqa ruwayta atisaqchu ” nispa.
Ichaqa ama manapas llank’ayta munawaqchu hinatachu niy, ama llank’anaykitapas saqepuyta munawaq hinatachu niy.
Yaqapaschá chayta niqtiykiqa pisi llank’anallata qosunkiku.
Huk listapi churay semanapaq imakunata ruwanaykipaq nisqasuykikuta.
¿Llapantachu qanlla ruwanayki kanqa icha yanapaytachu mañakunayki kanqa?
Manan imapaqpas llapa invitasqasuykikutachu “ya ” ninayki.
Sichus sayk’usqa kashanki otaq mana tiempoyoq chayqa munayllata niy “manan ” nispa.
Pisi rimayllapi: Imatapas llapanta ruwayta munanki chayqa manapaschá imatapas ruwayta atinkichu.
QALLARIYPI KAQ | ¿IMATAN RUWAWAQ VIDAYKI QONQAY CAMBIAQTIN?
¿YAQACHU ima llakikuypas otaq sinchi phiñakuypas atipashasunki?
Chhayna kaqtinqa yaqapaschá sinchi sayk’usqa tarikuspa manaña kallpayki kanñachu aswan importante ruwaykunata ruwanaykipaq.
¿Imatan ruwawaq?
Rey Davidqa askha kutipin rikukurqan sinchi problemakunapi, chaykunaqa anchatan sonqonta llakichirqan.
¿Iman yanaparqan mana pisipananpaq?
Payqa confiarqanmi Jehová Dios yanapananpi (1 Samuel 24: 12, 15).
Chaymantapas payqa imayna sientekusqantan qelqarqan.
Davidqa Dios sonqo runan karqan chaymi Diosmanta orakuqpuni.
Gregoryqa “trastorno de ansiedad ” nisqa onqoywanmi kashan.
Ninmi: “Nishutan imamantapas llakikuni, mana ruwayta atinaypaqmi imatapas qhawarini ”, nispa.
¿Imatan ruwarqan mana problemanwan atipachikunanpaq?
Ninmi: “Esposay amigoykuna iman yanapawarqanku imayna sientekusqayta controlanaypaq.
Chaymantapas doctormanmi rirqani, onqoyniymantapas astawanmi yacharqani.
Imaymana cambiokunatan kawsayniypi ruwarqani, kunanqa manañan llakikuyniyqa pisipachiwanñachu aswanpas yachanin llakikuyniykuna controlayta.
Mayninpiqa askha p’unchaykunatan chay llakikuyniykuna hap’iwan, kunanqa ichaqa yachanin imarayku hap’iwasqanta imata ruwanaytapas ”, nispa.
“Kusisqa sonqoqa allin hampin ” (Proverbios 17: 22)
Mana valeqpaq qhawarikuspaqa kaykunata ruway:
Imayna sientekusqaykita sapa p’unchay anotay.
Huk amigoykiman otaq mayqen familiaykimanpas willay imaynapi tarikusqaykita.
Tapukuy: “¿Cheqaqtapunichu imapas mana allinpuni kashan? ”, nispa; chhaynapin reparanki kanchu razón mana valeqpaq sientekunaykipaq chayta.
Ama kallpaykita yanqa usuchiychu llakikuyniykikunata phiñakuyniykikunata sonqoykipi waqaychaspa.
Aswanpas chay kallpaykita utilizay aswan allin kaqkunapaq.
Pisi rimayllapi: Astawanqa problemakunata imaynata qhawarisqanchismi mana valeqtaqa sientechiwanchis manan problemakunaq kasqanchu.
Mayninpiqa imawanpas onqospankun mana valeqpaq hina sientekunku, chhaynapi tarikuspaqa yaqapaschá doctorman riwaq.
revistaqa manan ima tratamientotapas recomiendanchu.
Sapankan chaytaqa akllakunan qhawarisqanman hina.
Bibliapi tarikuq salmokunaqa askhan Davidpa orakusqankuna.
Astawan yachanaykipaq leey “Cómo calmar la ansiedad ” nisqa yachachikuyta, La Atalaya del 1 de julio de 2015 revistapi.
QALLARIYPI KAQ | ¿IMATAN RUWAWAQ VIDAYKI QONQAY CAMBIAQTIN?
IMA problemapipas tarikuspaqa manan chay problemapichu astawanqa piensananchis aswanpas imatan ruwasunchis chaypin piensananchis.
Ima mana allinpiña tarikushanchis chaypas atisunmanmi allin kawsayta.
Problemanchiswan mana atipachikunapaqqa aceptananchismi chhaynapi tarikusqanchista, atisqanchisman hinataqmi kallpachakunanchis atipananchispaq.
Sichus problemaykita atipanki chayqa, allinpunin.
Ichaqa llapan problemakunaq tukupunan p’unchaymi chayamushanña, ¿iman chay?
Biblian prometewanchis hamuq tiempopi runakuna kusisqa kawsananchista, chaypiqa manañan imapas llakichiwasunñachu.
Imayna munasqanchisman hinan kawsasun, chaypiqa manañan pipas problemayoqñachu kanqa, manañan pipas mana valeqpaq sientekunqachu (Isaías 65: 21, 22).
Chay kawsaymi kanqa kusikunapaqqa.
“Wasitan wasichanqaku, hinaspan chaykunapi tiyanqaku, uvastan plantanqaku, chaypa rurusqantan mikhunqaku.
Manan wakpa tiyananpaqchu wasichanqaku, manan wakpa mikhunanpaqchu mallkinqaku.
Mallkiq kawsasqanta hinan llaqtayqa unayta kawsanqa, akllakusqaykunaqa llank’asqankuq rurusqantan kusisqa mikhunqaku ” (Isaías 65: 21, 22)
FAMILIAKUNAPAQ YANAPAYKUNA | WAYNA - SIPASKUNAPAQ
Ana nin: “Ñoqaqa nirqani ‘ payqa casarakunaypaq imaynata munasqay qharipunin ’ nispa.
Ichaqa casarakunaykupaq rimanakusqaykumanta iskay killa qhepamanmi tukupurqayku.
‘ Imaynapitaq khayna munayta qallarisqaykuri mana imapi tukupun ’ nispan nirqani ”, nispa.
Elena nin: “Tukuypin entiendenakuq kayku, ‘ khaynallatachá kawsasaq casarakuspayqa niqmi kani ’.
Ichaqa tiempoq pasasqanman hinan repararqani mana imapipas entiendenakusqaykuta.
Paywan kayqa yanqañan karqan, chayta reparaspaymi tukupurqayku ”, nispa.
Sichus qan chhaynapi tarikurqanki chayqa, yanapasunkin kay yachachikuy.
Casarakunankupaq rimanakusqanku tukupuqtinqa iskayninkun sufrinku.
Saraqa casarakunanpaq rimanakusqanmantan soqta killa qhepaman tukupurqan, ninmi: “Sinchi k’irisqan tarikurqani.
Munakusqay runawan qhepaman kusisqa kawsanaypaq piensasqayqa qonqaymi chinkapurqan.
Gustawasqanku musicata uyarispaymi yuyariq kani sumaqta paywan kusikusqayta.
Gustawasqanku lugarkunata purispaymi sapay sientekuq kani.
Ñoqan tukupunaykupaqqa nirqani, chaywanpas sinchitan sonqoy nanawarqan ”, nispa.
Sonqo nanayña chaypas allinniykichispaqmi.
Elena nin: “Manan sonqontaqa k’iriyta munankichu.
Ichaqa reparankitaq qhepaman iskayniykichis sufrinaykichista chayqa aswan allinmi tukupuy ”, nispa.
Sarapas nillantaqmi: “Reqsinakushaspachus mana kusisqachu kankichis chayqa casarakuspapas manan kusisqachu kankichis.
Chayraykun aswan allin tukupuy ”, nispa.
Manan millay runa hinachu sientekunayki casarakunaykipaq rimanakusqayki tukupuqtinqa.
Sichus mayqenniykichispaqpas kanman razonnin iskayananpaq chayqa aswan allinmi kanman tukupuy.
Ichaqa rimanakusqaykichisña tukupun chaypas manan chayraykuchu huchachakunaykichis.
Ama pisipaychu, manan chaywanchu wañurunki.
Reconocey nanakusqanta.
Elena nin: “Tukupuspaqa aswan allin amigoytan chinkachini ”, nispa.
Chhaynapi tarikuspa llakisqa sientekuyqa manan huchachu.
Adán sutiyoq waynan nin: “Allinniykipaqña chaypas pitapas chinkachiyqa anchatan nanakun ”, nispa.
Rey David hinapaschá sientekunki, nirqanmi: “Tutan - tutan waqasqaywanmi puñunayqa [...] ch’aranllaña ”, nispa (Salmo 6: 6).
Mayninpiqa sufrispan atipakun ima nanaytapas manan mana reconocespachu.
Imayna sientekusqaykita reconoceymi yanapasunki nanayniykita atipanaykipaqqa (Bibliaq yachachikuynin: Salmo 4: 4).
Amigoykikunawan huñunakuy.
Yaqapaschá sapayki kayta munanki.
Ana nin: “Manan pitapas rikuyta munarqanichu.
Tiempotan necesitarqani imaynapi tarikusqaymanta recuperakunaypaq, piensanaypaq, entiendenaypaqpas ”, nispa.
Qhepamanmi Anaqa repararqan amigonkunawan huñukuy kallpachasqanta, nillantaqmi: “Kunanqa allintan entiendeni, manañan nishutañachu nanawan casarakunaykupaq rimanakusqaykuta tukusqaykuqa ”, nispa (Bibliaq yachachikuynin: Proverbios 17: 17).
Experienciata hap’iy.
Yaqapaschá repararqanki imapipas allinyanaykiraq kasqanta.
Piensay imatan ruwawaq qhepaman piwanpas casarakunaykipaq reqsinakuspa chaypi.
Marcia sipasmi nin: “Tiempoq pasasqanman hinan aswan allinta entienderqani.
Ichaqa chaytaqa entienderqani umaywan piensaspan manan sonqoywan q’otochikuspaychu ”, nispa.
Adanpas nillantaqmi: “Huk watapin recuperakurqani.
Ichaqa chay experienciaymanta yachanaypaqqa unayraqmi pasarqan.
Aswan allinta reqsikunaypaqmi serviwarqan.
Hinaspapas yacharqanin warmikuna imayna kasqankumanta, imaynata hukkunawan kawsaymantapas.
Pisi - pisimantan allin sientekurqani ”, nispa.
Diospa yanapayninta mañakuy.
Biblian nin: “[Diosmi] llakiq ñit’isqan sonqoyoqkunata qhaliyachin, k’irinkunatapas wataykun ”, nispa (Salmo 147: 3).
Jehová Diosqa manan pitapas casarachinchu, nitaqmi t’aqananpaschu.
Payqa munanmi kusisqa kananchista, chayrayku payman tukuy llakikuyniykikunata willakuy, chayqa allintan sientechisunki (Bibliaq yachachikuynin: 1 Pedro 5: 7).
Sutikunaqa cambiasqan kashan.
“Puñunapi kashaspaña ch’inlla sonqoykichista t’aqwikuychis ” (Salmo 4: 4)
“Tukuy tiempon amigoqa munakun ” (Proverbios 17: 17)
“Tukuy llakikuyniykichista Diosman saqeychis, paymi qankunataqa cuidashasunkichis ”
Marcia nin: “Tukupunaykupaq niwaqtinqa ñoqan huchachakurqani; manan entienderqanichu, sapaymi sientekurqani, mana piqpas munasqan hina.
Sonqo nanayta atipaymi imamantapas aswan sasaqa.
Diosqa manan sufrinanchispaqchu munakuqtaqa kamawarqanchis.
Hinaspapas Diosqa sonqo nanayta atipanapaq hinan kamawarqanchis.
Tiempotan necesitakun pitapas munakunapaqqa, chay tukupuqtinpas tiempotan necesitakun allin sientekunapaqqa.
Ichaqa k’iriqa thaninmi ”, nispa.
Astawan yachanaykipaq qhaway Lo que los jóvenes preguntan.
Respuestas prácticas (volumen 1) nisqa librota 31 capitulota..
Haykuy PUBLICACIONES > OTRAS PUBLICACIONES nisqaman.
¿KIKILLANMANTACHU PAQARIMURQAN?
LLAPA animalkunamantapas cocodrilon más fuertetaqa kanikun.
Australia nacionmanta lamar qochapi kaq cocodriloqa leonmantapas tigremantapas kinsa kuti más fuertetaraqmi kanikun.
Chaywanpas chay cocodrilokunaq qhaqllinqa runaq dedo puntanmantapas aswan mastaraqmi sienten.
¿Imaynataq qara kashaspari chhaynata sienten?
Cocodriloq qhaqllinpiqa sientenanpaq huch’uy nervionkunan kan waranqanpi.
Chaykunamanta yachaq Duncan Leitch runan nirqan qhaqllinpi kaq llapa nerviokunaqa cerebronmanta pasamusqanta.
Siminpiqa wakin partepin kan anchatapuni sienteq huch’uy nerviokuna, imaynataraq sientesqantaqa maquinakunapas manan reparayta atinkuchu.
Yachaqkunaq nisqanman hinaqa, yaqapaschá chhayna sientesqanwan reparan imakuna mikhunanta.
Hinaspapas china cocodrilokunaqa chhaynata sienteq kasqankuraykun uñankuta siminkupi apanku mana kanispalla.
Cocodriloq qhaqllinqa nishu fuerten, chaywanpas ratollan imatapas sienten.
¿Ima ninkin chaymanta?
¿Kikillanmantachu cocodriloq qhaqllin paqarimurqan, icha kamasqachu karqan?
FAMILIAKUNAPAQ YANAPAYKUNA | WAWAKUNATA UYWASPA
¿Soqta watayoq wawaykichu nishu terco?
¿Imatapas kikin rato qonaykitachu munan?
¿Phiñakuspachu mayninpi nishuta mañosokun?
Chhayna kaqtinqa yaqapaschá mayninpi tapukunki: “¿Chhaynapunichu wawakuna kanku? ”, nispa.
¿Wiñasqanman hinachu chhayna kasqan chinkapunqa icha yachachinaykichu controlakuyta?
Kay tiempopiqa manan yachachinkuchu kikinku controlakuyta.
David Walsh doctormi nin: “Kay tiempoqa munasqanchisman hina kawsanapaqmi, kuraqkunapas wawakunapas uyarillankun ‘ munasqanchisman hina kawsasun ’ niqta ”, nispa.
Nillantaqmi: “Imayna kawsayta yachachiqkunapas, yachaqman tukuspa yachachiqkunapas ninkun ‘ sonqoykiq nisqanman hina ruway ’ ”, nispa.
Huch’uyllaraq kashaqtinmi yachachina controlakuyta.
Wawakunamanta yachaqkunan pruebata ruwarqanku tawa watayoq wawakunawan, sapankamanmi misk’ita qorqanku mikhunankupaq, ichaqa nirqankun “huk ratotawan suyakunkichis chayqa pacienciayoq kasqaykichismantan huk misk’itawan qosqaykichis ” nispa.
Yachaqkunaqa qhepamanmi repararqanku tawa watankupi kashaspa pacienciayoq kaqkunaqa 18 watayoq kaspanku sentimientonkupi aswan allin kasqankuta, hukkunawan aswan allinta kawsasqankuta, mana pacienciayoq kaqkunamanta aswan yachayniyoq kasqankutapas.
¿Imapin tarikunkuman mana controlakuyta yachachiqtiyki?
Yachaqkunaqa ninkun: “Wawakunaq imaynata kawsasqanqa afectanmi cerebronta ”, nispa.
Dan Kindlon doctormi nin: “Sichus wawanchisman ima munasqankutapas qosunchis, sichus mana yachachisunchu suyakuyta, ima tentaciontapas atipayta chayqa kuraqña kaspapas wawa hinallan kanqaku ”, nispa.
Ejemploykiwan yachachiy.
¿Yachankichu controlakuyta?
¿Icha wawaykichu rikusunki pi rimashaqtinpas otaq hukkunapipas mana pacienciayoq kasqaykita?
Dan Kindlon doctormi nin: “Ñoqanchis kikinchis controlakuq kaspan wawakunamanqa aswan allinta yachachinchis controlakuq kayta ”, nispa (Bibliaq yachachikuynin: Romanos 12: 9).
Yachachiy ima ruwasqanmantapas cosechanan kasqanta.
Wawaykita yachachiy pacienciakuyqa allin kasqanta, mana pacienciayoq kaytaq mana allin kasqanta.
Sichus phiñasqa kashan mana allinta tratasqankurayku chayqa kaykunatan tapuwaq: “¿Allinchu kanman vengakuy?
¿Imata ruwaymi aswan allin kanman? ”, nispa.
Yaqapaschá thak sientekunanpaq chunkakama yupachiwaq, otaq yachachiwaq perdonaq kayta (Bibliaq yachachikuynin: Gálatas 6: 7).
Controlakuyta atiqtinqa “kusa ” niy.
Kayta niy: “Manan facilchu controlakuyqa, ichaqa controlakuspaqa atiyniyoq kasqaykitan rikuchinki ”, nispa.
Biblian nin: “Thunisqa mana perqayoq llaqta hinan pay kikinta mana cuidakuy [otaq controlakuyta] yachaq runaqa ”, nispa (Proverbios 25: 28).
Nillantaqmi: “Kallpasapamanta aswan allinqa mana usqhay phiñakuqmi ”, nispa (Proverbios 16: 32).
Wawaykita ensayachiy controlakuyta.
Yachachiy imaynata reaccionaymi allinpas otaq mana allinpas kasqanta.
Chaytaqa pukllaq hina yachachiy: utilizay muñecokunata, dibujokunata, hukkunatapas.
Wawaykiqa entiendenanmi caracterninta controlayqa allinpuni kasqanta, phiñakuytaq ichaqa mana allinninpaq kasqanta (Bibliaq yachachikuynin: Proverbios 29: 11).
Pacienciayoq kay.
Biblian nin: “Loqhe - kayqa [otaq mana yuyayniyoq kayqa] waynaq sonqonpin saphichakun ”, nispa (Proverbios 22: 15).
Wawaykiqa manan huk kutillapichu controlakuytaqa yachanqa.
“Wawaykita allinta yachachiy ” (Teach Your Children Well) nisqa libron nin:“ Unaypin controlakuytaqa yachanku, wawakunaqa controlakuyta yachashaspankuñan urmanku, chaymantataq hukmanta yachanku ”, nispa.
Ichaqa chayqa allinninkupaqmi kanqa.
Nillantaqmi: “Pacienciayoq wawakunaqa atinkun controlakuyta drogakuymanpas warmi qhari puñuymanpas mana urmanankupaq, mana yachaqkunan ichaqa 12 watankupi 14 watankupi hina chaykunaman urmanku ”, nispa.
“Imaynatan tayta - mamakuna wawankuta ninkuman ‘ manan ’ nispa, imaraykun chayman yachachinanku ” (español simipi) nisqa libromanta horqosqa.
“Wawaykitataq engreishawaq: Wawaykita yachachiy ama wawalla - wawalla kananpaq ” (español simipi) nisqa libromanta horqosqa.
“Hukkuna hukkunawan tukuy sonqo munanakuychis ”
“Imatachus runaqa tarpunqa chayllatataqmi cosechanqapas ”
“Mana yuyayniyoqqa manchana k’araktan phiñakun, yachayniyoq runan ichaqa sonqollanpi hap’ispa thasnun ” (Proverbios 29: 11)
Huch’uy wawakunapas atinkumanmi controlakuyta.
“Paykunallapi yuyaykuq runakuna ” (Generation Me) nisqa libron nin:“ Sichus wawaykiman waqasqanrayku misk’ita qonki chayqa, yachachishankin waqaspa ima munasqantapas ruwayta.
Hukpipas imatapas munaspaqa kaqllatataqmi waqanqa.
Aswanpas misk’itaqa qoy allinta comportakuqtin.
Askha tayta - mamakunan wawanku waqaqtin mana aguantayta atinkuchu, chaymi paykunaqa ima munasqantapas qollanku wawankuman.
Ichaqa chayta ruwayqa mana allinninpaqmi.
Ima allintapas ruwaqtin wawakunaman regalota qoyqa wawakunatan yachachin hukkunawan allinta kawsanankupaq genionkuta controlayta yachanankupaqpas ”, nispa.
Kallpachakuy leenaykipaq qelqanaykipaq nisqa folletoqa waranqa - waranqanpin ruwakurqan 100 más simikunapi.
“Leeytapas escribiytapas yachayqa runakunaq derechonmi, huk herramientan payllamanta imatapas ruwananpaq, chhaynapi aswan allin runa kananpaq ” (UNESCO) *
WAKIN willakuykunaq nisqanman hinaqa 15 watayoqmanta wichayman kaqkunan 700 millones hina mana leeyta ni escribiytapas atinkuchu.
Imaymanan yachanapaqqa kashan, Bibliapipas kashanmi ‘ yachananchispaq qelqasqakuna ’, ichaqa mana leeyta atisqankuraykun chaykunamanta mana yachayta atinkuchu.
Chayraykun Jehová Diospa testigonkunaqa askha nacionkunapi Bibliamanta gratislla yachachispanku yachachillankutaq leeyta escribiytapas.
¿Yacharqankuchu runakuna leeyta escribiytapas?
México nacionpiqa español simitan astawanqa rimanku.
Jehová Diospa testigonkunaqa 1946 watamantapachan 152.000 más runakunamanña leeytapas escribiytapas yachachishanku.
Yachaqkunataqmi hukkunamanñataq yachachishanku.
Huk carta apachisqanmi nirqan: “Dirección general de educación nisqan felicitasunkichis kurakkunata leeyta escribiyta yachachiypi yanapakusqaykichismanta ”, nispa.
Wayna - sipaskuna kurakkuna iman leeyta escribiytaqa yachashanku.
Ejemplopaq, Josefinaqa 101 watanpi kashaspan chay escuelaman matriculakurqan, iskay wata qhepamantaqmi tukurqan.
México nacionpiqa español simipi huk simikunapi iman yachachishanku. 2013 watapiqa pusaq simikunapin yacharqanku leeyta escribiytapas, paykunaqa rimasqanku simipin yacharqanku.
Leeyta escribiyta yachaspaqa imaymanatan yachasunman.
Ichaqa aswan importanteqa Bibliamanta yachaymi; chaypi yachachikuykunaqa kacharichiwanchismi yanqa creenciakunamanta, pantasqa yachachikuykunamanta, dañota ruwawaqninchis ruwaykunamanta ima.
Organización de las Naciones Unidas para la Educación, la Ciencia y la Cultura.
Danielqa makiwan rimay (México) simitan yacharqan videokunaq yanapayninwan.
Danielqa roqt’un, payqa manan hukkunawan imayna rimayta atirqanchu.
Chayraykun payqa renegasqa sientekuq, familiantapas qapariykuqmi.
Ichaqa 23 watanpi kashaspan Josuewan Biblia estudiayta qallarirqan, payqa Jehová Diospa testigonmi karqan.
Qallariypiqa gestokunata ruwaspa dibujokunawan iman parlaqku.
Danielqa Bibliapi yachachikuykunata entiendespan ‘ khuyapayakuq, sumaq sonqo, huch’uyyaykukuq, llamp’u sonqo, pacienciakuq ima ’ kapurqan.
Bibliapin yacharqan tayta - mamanta kasukunan respetanan kasqanta, hinan chayta ruwarqan.
¡Familianqa manan creeytapas atirqanchu!
Mamanqa waqasparaqmi Josueta agradecekurqan Diosmanta yachachisqanmanta. 2007 watapin Danielqa bautizakurqan Jehová Diospa testigon kananpaq.
México nacionpiqa 46 qelqakunan videopi kan makiwan rimay (México) simipi.
Internetpiqa www.jw.org nisqapin kan 80 hina simikunapi makiwan rimaqkunapaq.
Braille nisqapipas kanmi ñawsakunapaq.
¿IMA NINMI BIBLIA?
Hukkunawan allinpi kanapaqqa yachananchismi imayna kasqankuta aceptayta, perdonayta, imayna kasqankuta aguantayta ima.
Ichaqa, ¿maykaman hukkunata aguantananchis?
Pachantinpin rikukun runakuna mana aguantanakusqanku, chhaynaqa kanku cheqninakusqankurayku, nacionninkuta, religionninkuta, llaqtankuta nishuta munakusqankuraykun.
Jesuspa tiemponpipas runakunaqa manan aguantanakuqkuchu.
Judiokunaqa nishutan cheqninakuqku samaritanokunawan.
Warmikunatapas pisichaqkun, religionpi umallikunapas pisichaqkun común runakunata.
Jesucriston ichaqa mana chhaynachu karqan, chayraykun enemigonkunapas criticaqku: “Kayqa huchasapakunatan chaskin, paykunawantaq mikhunpas ”, nispa.
Jesusqa llamp’u sonqo, pacienciayoq, hukkunata aguantaq iman karqan; runakunataqa manan huchachaqchu, aswanpas yanaparqanmi Diosta reqsinankupaq.
Chaykunataqa ruwaq runakunata munakusqanraykun.
Jesusqa hukkuna imayna kasqantan aguantaq, payqa manan runakunata huchachaqchu, aswanpas yanapaqmi Diosta reqsinankupaq
Munakuq kaspaqa hukkunatan aguantasun, munakuyqa yanapawanchismi pantasqanta huk hina kasqankutapas aguantananchispaq.
Biblia niwanchis: “Qankunapura paciencianakuychis, pipas hukpa contranpi imatapas riman chayqa, pampachaykunakuychis ”, nispa.
“Aswantaqa tukuy sonqo munanakuychis.
Munakuyqa askha huchakunatan pampachan ”
Gobiernokunaqa ordenpi kawsananchispaqmi niwanchis imakuna ruwananchista.
Munakuyqa “manan mana ruwanakunatachu ruwan ”.
Jesusqa hukkunatan aguantaq, ichaqa manan chayraykuchu allinpaq qhawarirqan qhelli huchata, llullakuyta, iskay uya kayta, millay kaytapas.
Chaykunataqa huchacharqanmi.
Chayraykun nirqan: “Pipas mana allinkaqta ruwaqqa [cheqaqmanta] k’anchaytan cheqnikun ”, nispa.
Apóstol Pablon nirqan: “Mana allinkaqta cheqnikuychis, allinkaqtataq ruwaychis ”, nispa.
Payqa chhaynatan kawsarqan.
Huk kutinmi repararqan judío cristianokuna mana judío cristianokunawan mana huñunakuy munasqankuta. Pabloqa judiomasinkunatan llamp’u simillawan sut’ita nirqan pantasqankuta.
Payqa yacharqanmi Diosqa mana “rikch’ayninta qhawaspachu ” runakunata akllasqanta, chayraykun Diospaqqa mana allinchu karqan marginanakusqankuqa.
Jehová Diospa testigonkunaqa Bibliaq nisqantan kasukunchis (Isaías 33: 22).
Chayraykun mana hinallatachu qhawanchis ñoqanchis ukhupi ima mana allin kaqtinpas.
Diospa llaqtan limpio kananpaqqa manan samaykachikunanchischu mana kasukuqkunawan.
Chayraykun kasukunchis: “Chay huchallikuq runataqa qankuna ukhumanta qarqoychis ”, nisqata.
“Señor Diosta munakuqkuna, mana allinkaqta cheqnikuychis ” (Salmo 97: 10)
Runakunaqa chhaynapunin kanchis, chayraykun kallanqapuni millay runakunaqa.
Profeta Habacucmi Diosta tapurqan imaraykuchus millay kawsayta hinallata aguantasqanta, nirqantaqmi: “Runa ch’utiqllatan runa maqaqllatan rikushani, quejanakushankun churanakushankun ”, nispa (Habacuc 1: 3).
Chay profeta mana chhayna llakisqa kashananpaqmi Diosqa prometerqan chay millay runakunata juzgananpaq, asegurarqantaqmi: “Suyallay, tiemponpipunin chayamunqa ”, nispa (Habacuc 2: 3).
Diosta mana kasukuq runakunapaqqa kashanraqmi tiempo cambianankupaq.
Jehová Diosqa ninmi: “¿Ñoqari huchayoqpa wañunanta munanichu?
Manan, aswanmi munani yuyayta hap’ispa kutirikamuwananta hinaspa kawsananta ”, nispa (Ezequiel 18: 23).
Chayraykun millay kawsayninkuta saqepuspa Diosman kutirikuqkunaqa kusikunanku.
Proverbios 1: 33 texton nin: “Uyariwaqniymi ichaqa mana imanasqalla tiyanqa, mana imatapas manchakuspalla kawsanqa ”, nispa.
“Pisi tiempomantaqa chinkapullanqan millay runakunaqa [...].
Llamp’u sonqokunan ichaqa kay hallp’ata chaskinqaku, sumaq thak - nisqataq tiyakunqaku ” (Salmo 37: 10, 11)
© 2015 Watch Tower Bible and Tract Society of Pennsylvania
3 QALLARIYPI KAQ
¿Tukuy imapichu qolqe yanapawanchis?
7 SALUDMANTA
Familianchis onqoqtin
9 Diospaq kinsa tapuykuna
13 ¿KIKILLANMANTACHU PAQARIMURQAN?
Khiska - khiska qarayoq saqra qaraywa
14 FAMILIAKUNAPAQ YANAPAYKUNA
16 PACHANTINMANTA WILLAKUYKUNA
Yachasun familiamanta
LO QUE OPINAN OTROS JÓVENES
Kay videopi qhaway imatan huk wayna - sipaskuna ruwanku qolqenkuta mana yanqa usuchinankupaq chayta.
(Ñit’iykuy ENSEÑANZAS BÍBLICAS > JÓVENES nisqapi)
JEHOVÁ DIOSPA AMIGON KAY
Aprende a compartir
Iskay wawakunan tayta - mamankumanta pukllanata chaskikunku.
¿Mañanakunqakuchu pukllanakunata?
(Ñit’iykuy ENSEÑANZAS BÍBLICAS > NIÑOS nisqapi)
QALLARIYPI KAQ
RIMAYPIN ninku: “Qolqellawanmi tukuy imapas atikun ”, nispa.
Arí, qolqewanmi mikhunatapas p’achatapas rantinchis, qolqewanmi wasita alquilanchis otaq rantinchispas.
Huk periodicomanta directormi nirqan: “Qolqeqa ancha importanten kawsananchispaq, sichus qolqe mana servipunmanchu chayqa, runakunachá mana imanakuytapas atinkumanchu, ratochá tukuy ladokunapi guerrakuna qallarinman ”, nispa.
Ichaqa qolqeqa manan tukuypichu yanapawanchis.
Noruega nacionmanta Arne Garborg runan qelqarqan: “Rantiwaqmi mikhunata ichaqa manan mikhuy munaytaqa; rantiwaqmi hampikunata ichaqa manan saludtaqa; rantiwaqmi camata ichaqa manan misk’i puñuytaqa [...]; askha runakunatan reqsiwaq ichaqa manan allin amigokunataqa; kanmanmi kamachiykikuna ichaqa manan sonqomanta kasukuqniykikunaqa ”, nispa.
Manan qolqeta tarinapaqchu kawsananchisqa, aswanpas qolqeqa huk herramienta hinan kanan kawsayninchispi yanapawananchispaq.
Biblian niwanchis: “Qolqe sonqo - kaymi tukuy mana allinkunaq saphinqa, chaymi wakinkunapas chayta munapakuspanku iñiyta saqepurqanku, hinaspan imaymana llakikunapi rikukurqanku ”, nispa.
Chaypi nisqan hina, manan qolqechu llakikuykunataqa apamun, aswanpas qolqe sonqo kaymi.
Qolqeta sinchita munakuyqa amigokunata familiakunatan t’aqanachin.
Daniel nin: * “Amigoy Tomasqa honradon karqan.
Manan ima problemaykupas kaqchu, ichaqa carroytan payman venderqani, manan imanpas malograsqachu karqan, paypas acuerdon karqan rantisqanwan, ichaqa kinsa killa qhepamanmi malograkapusqa.
Tomasqa engañashaymanpas hinatan piensarqan, chaymi phiñasqa niwarqan qolqenta kutichipunaypaq.
Huk hinamanmi tukupurqan, rimayta munaqtiypas nishutan phiñakapurqan.
Qolqeq causanpin manaña amigontinñachu kapurqayku ”, nispa.
Clara nin: “Soniaqa sapallan hermanaymi.
Paywanqa allintan kawsarqayku, ichaqa qolqeq causanpin ñoqapaq phiñasqa kashan.
Tayta - mamaykuqa huk herenciatan saqewarqanku igualta t’aqanakunaykupaq.
Ichaqa hermanayqa manan respetayta munarqanchu tayta - mamaykuq decidisqanta, maswanmi qhepakuyta munarqan.
Chayta mana munaqtiymi nishuta phiñakurqan, amenazawarqan imaraqmi.
Kunankamapas payqa phiñasqan ñoqapaq kashan ”, nispa.
Qolqeta nishu importantepaq qhawarispaqa hukkunatan criticasunman.
Yaqapaschá qolqeyoq runaqa ninman: “Pobrekunaqa qellakunan kanku ”, nispa.
Pobre runapas ninmanpaschá: “Qhapaqkunaqa qolqe sonqon kanku, qolqellapin piensanku ”, nispa.
Laura sipaschaqa qhapaq familiamantan, paytaqa chay hinatan criticarqanku.
Kay tiempopipas Bibliapi yachachikuykunaqa yanapawanchismi
Ninmi: “Runakunaqa qhapaqpa wawanmantan reqsiwarqanku.
Askha kutipin burlakuspa niwaqku: ‘ Qhapaqpa wawanqa, riki, ima munasqantayá rantichikun ’, ‘ manayá llapallaykuchu familiayki hina carroyoq kayta atiyku ’, nispa.
Amigoykunatan nirqani ama chhaynata niwanankupaq. Willarqanin chaykuna malta sientechiwasqanta.
Sumaq sonqo kasqaymantan reqsiwanankuta munarqani amataq qolqeyoq kasqaymantachu ”, nispa.
Bibliaqa manan mana allinpaqchu qhawarichin qolqetaqa nitaqmi qhapaqkunatapas criticanchu.
Problemaqa manan hayk’a qolqeyoq kaychu, aswanpas imatachus qolqemanta piensasqanchismi, qolqewan imatachus ruwasqanchismi.
Kay tiempopipas Bibliapi yachachikuykunaqa yanapawanchismi, yachasun wakinmanta.
BIBLIAN NIN: “Qhapaqyanaykipaq ama afanakuychu ”, nispa (Proverbios 23: 4).
Huk libroq nisqanman hinaqa aswan qolqeyoq kayta munaq runakunaqa “llakisqan kanku; kunkanku, wasanku, umanku iman nanan.
Hinaspapas nishutan tragota ukyanku, drogakunku iman.
Qhapaqyayta munaqkunaqa llakisqan kawsanku ” (The Narcissism Epidemic).
BIBLIAN NIN: “Ama qolqe sonqo kaychischu, kunan imachus kapusunkichis chayllawan kusisqa kawsaychis ”, nispa.
Kapuqnillanwan kusikuq runapas piensanmi qolqepi, ichaqa manan qolqechu paypaqqa aswan importante.
Ejemplopaq, qolqen pisiqtinqa manan sinchitachu chaymanta llakikun.
Apóstol Pablo hinan piensan: “Yachanin wakcha kawsayta, yachallanitaqmi allin qhapaq hina kawsaytapas, imayna kawsaypiña rikukuspaypas yachasqan kani: saksasqa kaspapas, yarqasqa kaspapas, askha kawsayniyoq kaspapas, pisi kawsayniyoq kaspapas ”, nispa.
BIBLIAN NIN: “Qhapaq kayninman k’askakuqqa urmaykunqan ”, nispa (Proverbios 11: 28).
Chaykunamanta yachaq runakunaq nisqanman hinaqa, askha casarasqakunan t’aqanakunku qolqeq causanmanta.
Wakinqa mana qolqeyoq rikukuspankun wañuchikunku.
Wakinpaqqa qolqen aswan importante qosankumanta esposankumanta otaq kikin vidankumantapas.
Ichaqa qolqe ganayllapiña mana afanakuqkunaqa kusisqan kawsanku, manan qolqemantachu dependenku kusisqa kanankupaqqa.
Reparankun Jesuspa kay nisqanta: “Runaq kawsayninqa manan askha kaqniyoq kaspallachu allin kanqa ”, nispa.
Qatiqninpin tapuykuna kashan sonqonchista t’aqwikunanchispaq, yaqapaschá imayna piensasqanchista cambiananchis kanqa.
¿Facil - llatachu qolqe ganayta munani?
¿Sasatachu hukkunaman imatapas qoykuni?
¿Tacañochu kani?
¿Kaqninkumanta qolqemanta ima rimaq runakunallawanchu kayta munani?
¿Llullakunichu otaq engañanichu astawan qolqeta gananaypaq?
¿Hatunchakunichu qolqeyoq kaspay?
¿Qolqellapichu yuyayniy kashan?
¿Qolqepi nishuta piensasqayraykuchu onqoshani otaq familiaypas mana allin kashan?
Qoykukuq kay
Sichus mayqen tapuyllamanpas “arí ” nispa kutichirqanki chayqa, ama nishuta qolqepi piensaychu, qolqe sonqo kaymantapas cuidakuy.
Qolqellapi piensaq runakunamanta karunchakuy.
Aswanpas huñukuy Bibliaq nisqanman hina kawsaq runakunawan.
Amapuni sonqoykipi wiñachunchu qolqe sonqo kay.
Qolqemanta aswan importanteqa familiayki amigoykikuna iman, cuidakuy ama onqonaykipaq, qolqemanta imata piensasqaykita t’aqwikuy.
Chaykunata ruwaspaqa reparankin mana qolqechu aswan importanteqa kasqanta.
Sutikunaqa cambiasqan kashan.
“Papayqa testamento ruwasqantan cambiarqon, hermanoykunamanta aswan menostan herenciata qowashan.
Rimaqtiykun niwarqan imarayku chhaynata qowasqanta, acuerdon karqani chaywan.
Manan munanichu qolqeq causanpi familiaywan cheqninakuyta ” (Josué, 55 watayoq)
“Wakcha runamantaqa wasimasinpiwanpas anchhurinmi, qhapaqmi ichaqa askhallaña amigoyoq ” (Proverbios 14: 20)
Chay textoq nisqan hina, qolqemanta imatachus piensasqanchisman hinan runakunataqa tratanchis.
Yaqapaschá qhapaqkunamanqa qolqenrayku otaq ima interesraykupas k’askakusunman, pobrekunatataq ichaqa pisichasunman.
Bibliaqa huchachanmi pobrekunata pisichayta qhapaqkunaman sayapakuytapas.
Kallpachakuy llapa runata igualta tratanaykipaq.
Biblian nin:
“Qolqeyoq kaypas runatan waqaychan ” (ECLESIASTÉS 7: 12).
Ichaqa willallantaqmi:
“Usqhayllaman qhapaqyaqmi ichaqa huchachasqapuni kanqa ” (PROVERBIOS 28: 20).
“Qhapaqyayta munaq runakunan ichaqa wateqayta mana atipaspa, toqllaman hina urmaykunku [...] mana valeq waqllichiq munapayaypi rikukuspanku ”.
Chayraykun Bibliaqa nin:
“Ama qolqe sonqo kaychischu ”.
“Tukuy imaymana munapayaymanta cuidakuychis. Runaq kawsayninqa manan askha kaqniyoq kaspallachu allin kanqa ”.
“Amataq allinkaqta ruwaytapas yanapakuytapas qonqaychischu ”.
¿Imapin allinniykipaq?
“Aswan kusisamiyoqqa qoqmi chaskiqmantaqa ”.
“Qoykukuq runaqa t’ikarinqan, hukman saksata ukyachiqqa saksachisqallataqmi kanqa ” (PROVERBIOS 11: 25).
FAMILIAKUNAPAQ YANAPAYKUNA | CASARASQAKUNAPAQ
Wakinqa qosankuwan otaq esposankuwan discutisqanku qhepamanmi ninku: “Manan imamantapas disculpakunay kanchu, acaso ñoqachu qallarirqani ”, nispa.
Wakinqa hukpa sonqonta k’irispan mana imatapas ninkuchu, disculpakuytan piensanku ichaqa manan “disculpaway ” nispa niyta atinkuchu.
Carlosmi * nin: “Mayninpiqa manan esposaymanta disculpakuyta atinichu hatunchakusqayrayku ”, nispa.
Hatunchakuqkunapaqqa pantasqankuta reconoceyqa pisichakuymi.
Yaqapaschá ninki: “Manan ñoqachu pantarqani, chaychu disculpakuyman ”, nispa.
Sara nin: “Imamantapas ñoqa huchayoq kaspaqa ratollan qosaymanta disculpakuni.
Iskayniyku huchayoq kaqtiykun ichaqa sasa chayta ruway.
Iskayniykumá rimaspaqa pantarqayku riki, imaraykutaq disculpakuymanri ”, nispa.
Yaqapaschá seguro kashanki tukuy imapas pasasqanmanta esposayki otaq qosayki huchayoq kasqanmanta, chayraykutaq mana disculpakuyta munankichu.
José nin: “Manataq ñoqachu huchayoq kani chayqa, disculpakuqtiyqa ñoqapas huchayoq kayman hinachá kanman ”, nispa.
Yaqapaschá familiaykipiqa mana disculpakuyta yachankuchu, chayraykutaq sasa huchaykita reconocey.
Sichus pipas huch’uy kashaspa mana yacharqanchu disculpakuyta chayqa, hatunña kaqtinqa sasan kanqa chayta ruway.
Diculpata mañakuyqa phiñakuytan thasnun
Parejaykipi piensay.
¿Yaqachu pipas disculpata mañakurqasunki?
Chaywanqa allinchá sientekurqanki.
Parejaykimanta disculpakuqtiykiqa paypas allinmi sientekunqa.
Yaqapaschá ninki: “Manan ima mana allintapas ruwanichu, manan yuyaypichu chhaynataqa sientechini ”, nispa, ichaqa imachus ruwasqaykiwanmi parejaykiqa k’irisqa kashan, chaymi disculpata mañakuqtiykiqa k’irinta hampinki (Bibliaq yachachikuynin: Lucas 6: 31).
Casado vidaykipi piensay.
Disculpakuspaqa manan qanchu atipasqa kanki, aswanpas casado vidaykipi problematan atipashanki.
Biblia nin: “Phiñachisqa wawqeman asuykuyqa aswan sasan perqawan muyuchisqa llaqtaman haykuymantaqa ”, nispa (Proverbios 18: 19).
Iskayninkuchus mana reconocenqaku huchankuta chayqa, sasapunin allipunayqa kanqa.
Ichaqa disculpakuspaqa problemakunatan ratolla allichakun.
Chhaynapin rikuchinki casado kawsayniyki aswan importante kasqanta, manataq hatunchakuychu (Bibliaq yachachikuynin: Filipenses 2: 3).
Ama tiempota pasachiychu.
Sichus piensanki mana llapanpichu huchayoq kasqaykita chayqa sasan disculpata mañakuyqa.
Parejaykiña mana allinta ruwan chaypas, manan chayraykuchu kaqllatataq ruwanayki.
Ama niychu “tiempowanqa qonqapullanqan ” nispaqa.
Kaq rato disculpakunki chayqa parejaykipas kaqllatataqmi ruwanqa (Bibliaq yachachikuynin: Mateo 5: 25).
Sonqomanta disculpakuy.
Imatapas imarayku ruwasqaykita willayqa manan disculpakuychu.
“Ay, mana ima niynamá kashasqanki ” niypas manan disculpakuychu.
Yaqapaschá ninki “manamá malta sientekunanpaq hinachu nini ” nispa; ichaqa parejayki k’irisqa kashan chayqa, reconocey mana allinta sientechisqaykita.
Llapanchismi pantanchis.
Humildekunaqa chhayna kasqankutan reconocenku.
Sichus ninki “manan huchaychu kayqa karqan ” nispa chayqa, qanllapi piensaspan chay problemata qhawarishanki.
Biblian nin: “Chaninmanmi rikch’akun ñawpaqta quejakuqpa rimasqanqa, awqan chayamuspataq mana hina kasqanta sut’inchan ”, nispa (Proverbios 18: 17).
Sichus reconocenki qanpas pantaq kasqaykita chayqa faciltan disculpata mañakunki.
Wakin sutikunaqa cambiasqan kashan.
“Imaynatachus qankunapaq runakunaq ruwananta munankichis, chay hinallatataq qankunapas paykunapaq ruwaychis ”
“Huch’uyyaykukuspa hukkunata aswan allinpaq hap’iychis kikiykichismantaqa ”
“Ñanta rishaspallaykiraq paywan allipunapuy ”
JASON, ALEXANDRA
“Problemakunaqa purinanchis ñanpi mana pasayta atinapaq huk hatun rumi hinan, ichaqa disculpakuqtinchisqa purinanchis ñanpi moqo - moqo hinallan.
Disculpakuspaqa rikuchinchismi anchatapuni munanakusqanchista ”
KAI, JULIA
“Disculpataqa mañakunchis hukmanta thakpi kusisqa kawsanapaqmi manan pichus pantarqan chayta reparachinapaqchu.
Sichus parejaykita malta sientechirqanki chayqa ima atisqaykita ruway allinta sientechinaykipaq ”
SUSANQA amigon Al onqoqtinmi qanchis watayoq kashaspa Diosmanta tapukurqan, chay amigonqa isqon watayoq kashaspan polio onqoywan karqan, paytaqa hospitalpin kawsachirqanku “pulmón de acero ” nisqa máquina ukhupi.
Susanmi chayta willakurqan The New York Times nisqa periodicopi 6 enero 2013 watapi.
Amigonta visitasqan qhepamanmi Susanqa mamanta tapurqan: “¿Imaraykun Dios khaynata sufrichin? ”, nispa.
Mamanqa nirqanmi: “Sacerdoteqa nisunkin: ‘ Diosllan yachan imarayku chhaynapi tarikusqanta ’, nispa; ichaqa imaraykuchá kanmanpas ”, nispa.
Iskay wata qhepamanmi 1954 watapi poliomielitis onqoypaq vakuna karqan, chaytan ruwarqan Jonas Salk doctor.
Hinan mamanqa Susanta nirqan: “Dioschá yanaparqan chay vacunata tarinanpaq ”, nispa.
Susanqa nirqanmi: “Diosqa ñawpaqtaraqchá yanapanman karqan riki doctorkunata, chhaynapi amigoy Alqa mana chhaynatachu sufrishanman karqan ”, nispa.
Susanqa nirqanmi: “Al amigoyqa pusaq wata qhepamanmi wañupurqan, chay tiempopaqqa ñoqaqa ateañan kapurqani ”, nispa.
Askha runakunan sufrinku otaq rikunku hukkunaq sufrisqanta, paykunapas Susan hinan mana tarinkuchu Diosmanta tapukusqankuq kutichiyninta.
Chaymi wakinqa ateo kapunku otaq creenkuña Dios kasqanpi chaypas manaña confiankuchu.
Ateokunapas “cheqaq yachachikuyqa manan kanchu ” niqkunapas yachankun religionmantaqa.
Paykunaqa religionkunapi mana allinkunata rikusqankuraykun Diosmanta t’aqakapurqanku.
Repararqankun importante tapuykunata religionkuna mana kutichiy atisqanta.
Chay tapuykunataqa Diospi creeqkunapas tapukullankutaqmi.
Qatiqninpin yachasun kinsa tapuykunamanta, imaynata Biblia kutichisqantapas.
¿Imaraykun chayta tapukunku?
Askha runakunan ninku: “Munakuq Diosqa manachá dejanmanchu sufrimiento kanantaqa ”, nispa.
KAYPI PIENSAY: Sapanqa nacionmi huk costumbreyoq kanku, yaqapaschá hayk’aqllapas mana allinpaqchu qhawarirqanki huk hina costumbreyoq kasqankuta.
Ejemplopaq, wakin nacionkunapiqa piwanpas rimaspaqa ñawinta qhawaspan rimanku, wakin nacionkunapin ichaqa chayta ruwayqa mana respetoyoq kay.
¿Mayqen nacionpa costumbrenmi mana allin kashan?
Manan mayqenpapas, aswanpas allintan reqsinanchis chay runakunata.
Askha runakunan ninku: “Sufrimientoq kasqanqa rikuchinmi Dios mana kasqanta ”, nispa.
Ichaqa askha runakunan seguro kashanku Dios kasqanmanta, entiendenkutaqmi imarayku hinallata sufrimientota qhawasqantapas. ¿IMA NINMI BIBLIA?
Diospa piensasqanpas ruwasqanpas hukniraymi ñoqanchismantaqa (Isaías 55: 8, 9).
Chayraykun hukniraqta qhawarisunman ima decidisqantapas mana usqhaylla ruwasqantapas.
Wakin religionkunaqa ninkun: “Señorpa ruwasqankunaqa mana entiendenan ”, nispa.
Biblian ichaqa Diosta reqsichiwanchis, entiendechiwanchismi imarayku imatapas ruwasqanta.
* Dioswanqa amigontin kaytapas atisunmanmi.
¿Imaraykun chayta tapukunku?
Askha runakunan ninku: “Sichus Diospaq importante kanman allin kaqta ruway chayqa, manachá adoraqninkunaqa mana allinkunata ruwankumanchu ”, nispa.
KAYPI PIENSAY: Taytakunaqa kallpachakunkun allinta wawankuta uywanankupaq, ichaqa wakin wawakunaqa mana kasukuspan wasinkumanta ripunku ima munasqankutapas ruwamunankupaq.
Manaña tayta allinpaqchu chayta qhawarin chaypas dejallanmi.
¿Qhepaman razonwanchu runakuna ninkuman, “mana allin taytayoqchá karqan ” otaq“ mana taytayoqchá wiñarqan ” nispa?
Pantashankumanmi chayta nispaqa.
Religionkunapi runakunaq mana allinkuna ruwasqanpas rikuchinmi Diosqa sapanka runata decidikunanpaq dejasqanta. ¿IMA NINMI BIBLIA?
Diosqa cheqnikunmi religionkunapi mana allinkuna ruwasqankuta (Jeremías 7: 29 - 31; 32: 35).
Ichaqa dejanmi sapanka runa ima ruwanantapas decidinanta.
Diospi creenkuña chaypas askha runakunan akllakunku runakunaq pantasqa yachachisqanta kasukunankupaq manataq Bibliaq nisqantachu, paykuna kikinkutaqmi decidinku imayna kawsaytapas.
Ichaqa Diosta cheqaqtapuni serviqkunaqa manan mana allinkunataqa ruwankuchu.
* Jesucriston nirqan: “Chhaynapin ñoqaq yachachisqaykuna kasqaykichista llapa yachanqaku qankuna munanakuqtiykichis ”, nispa.
Biblian willan munakuyninchis mana hawa sonqollachu kananta.
Askha religionkunapin rikukun mana munanakusqanku.
Ejemplopaq, 1994 watapin Ruanda nacionpin askha runakuna wañuchirqanku kikin religionninpi kaqkunata huk llaqtamanta kasqankuraykulla.
Jehová Diospa testigonkunan ichaqa manapuni chay wañuchinakuypi participarqankuchu, wakinqa kawsayninkutaraqmi peligropi churarqanku compañeronkurayku otaq huk religionniyoq runakunaraykupas.
Chaymi rikuchin religionqa allin kaqkuna ruway atisqanta.
¿Imaraykun chayta tapukunku?
Wakinqa kaytan ninku: “¿Imaraykun 80 otaq 90 watakunalla kawsanchis?
Yanqamá pisi tiempolla kawsayqa ”, nispa.
KAYPI PIENSAY: Kay pachapas hanaq pachapas yachaywan ruwasqan kashan, chaymi Diospi mana creeqkunapas ninku “kayqa manan yanqapaq ruwasqachu kanman karqan ” nispa.
Reparankun kay pachapas, huk planetakunapas, killapas kawsay kananpaq hina churasqa kasqanta, chaykuna huk chhikallanpipas varianman chayqa manan kawsay kanmanchu.
¿IMA NINMI BIBLIA? Wakin runakunaqa pisi watakunalla kawsasqanchisraykun ninku “Diosqa manan kanchu ” nispa.
Ichaqa tukuy kamasqankunan rikuchin Dios kasqanta.
Jehová Diosqa kay pachatapas runatapas munayninta hunt’ananpaqmi kamarqan.
Diosqa wiñaypaq kusisqa kawsananchispaqmi kamawarqanchis, chay munasqanqa manan cambianchu (Salmo 37: 11, 29; Isaías 55: 11).
Ichaqa munayninta entiendenapaqpas imarayku kawsasqanchista entiendenapaqpas pay kikinpunin Bibliapi willawanchis, chayqa fácil entiendeyllan.
* Jehová Diospa testigonkunan invitaykiku Bibliapi chaykunamanta yachanaykipaq.
¿Imaraykun Dios hinallata qhawamun runaq sufrisqanta?
Chayta yachanaykipaq qhaway ¿Imatapunin Biblia yachachin?
librota, 11 capitulopi, chaytaqa Jehová Diospa testigonkunan ruwanku.
Tariwaqmi www.jw.org / quz nisqapipas.
Astawan yachanaykipaq ¿Imatapunin Biblia yachachin?
librota qhaway, 15 capitulota, chaytaqa Jehová Diospa testigonkunan ruwanku.
Tariwaqmi www.jw.org / quz nisqapipas.
Astawan yachanaykipaq qhaway ¿Imatapunin Biblia yachachin?
librota, 3 capitulopi, chaytaqa Jehová Diospa testigonkunan ruwanku.
Tariwaqmi www.jw.org / quz nisqapipas.
Huch’uyllaraq kashaspan Harryqa mana entiendeqchu imarayku munakuq Dios runaq sufrisqanta hinallata qhawasqanta.
Wayna kashaspaqa rikurqanmi guerrapi runakunaq sufrisqanta, hinan tapukurqan: “Kantaq tukuy atiyniyoq Dios chayqa, ¿imaraykun runakuna sufrinku, astawanqa wawakuna? ”, nispa.
Harryqa universidadpin estudiarqan, askha religionkunamantan yacharqanpas, chaywanpas manan tarirqanchu Diosmanta tapukuyninkunaq kutichiyninta.
Askha watakuna maskhasqan qhepamanmi nirqan: “Manapaschá Diosqa kanchu ”, nispa.
Payqa Bibliapin maskharqan tapukusqankunaq kutichiyninta.
Chaypin yacharqan Diosqa mana huchayoqchu sufrimientomanta kasqanta, aswanpas cheqnikunmi, anchatataqmi sonqonpas nanan runakuna sufriqtinqa (Proverbios 6: 16 - 19; Isaías 63: 9; Santiago 1: 13).
Harryqa kaykunatan entiendellarqantaq: Adanwan Evawanmi Dios contra hatarirqanku, imayna kawsaytapas paykuna kikinkun decidirqanku, chhaynapin tukuy sufrimiento qallarirqan (Deuteronomio 32: 4, 5; Santiago 1: 14, 15).
Huchanku hawaña runakuna chhaynapi tarikuqtinkupas Diosqa mana hinatachu saqerparirqan.
Diosqa kikin ratopin willarqan chay sufrimientota chinkachinanpaq imata ruwananta.
Chay p’unchay chayamunankamaqa Diosqa kallpatan qowanchis aguantananchispaq (Génesis 3: 15; Romanos 8: 20, 21; Apocalipsis 21: 4).
Harryqa Bibliapin tarirqan tapukuyninkunaq kutichiyninta, familianpi huk desgracia kasqanta atipananpaqpas Biblian yanaparqan.
¿KIKILLANMANTACHU PAQARIMURQAN?
AUSTRALIA nacionpi kaq khiska - khiska qarayoq saqra qaraywaqa (Moloch horridus) pacha phuyumanta, unuyoq aqo pampamantan unuta ch’onqan.
Imaynata ruwasqanmanta yachanapaq yachasun qaran imayna kasqanmanta.
Saqra qaraywaq qaran patapiqa unuq purinanpaq hinan wachu - wachukuna kan, chaytaqmi tupanasqa kashan qaranpa ukhunpi kaq wachu - wachukunawan, chaynintan siminkama unu chayan
Kaypi piensay: Saqra qaraywaq qaranqa khiska - khiska hinan.
Yachaqkunaq nisqanman hinaqa, sullapas chay khiskanmanmi chayan, hinan qaran ukhupi kaq unuq purinanpaq wachukunaman haykun, chay wachu - wachuntan siminkama unu chayan ukyananpaq.
¿Ichaqa imaynatan chakinmanta hasta siminkama unu chayan?
¿Imaynatan unupas siminman chayan humedo pampapi wiksanta qhetuqtin?
Yachaqkunaq nisqanman hinaqa, qaran patapi kaq unuq purinanpaq wachu - wachukunan tupanasqa kashan qaranpa ukhunpi kaq wachu - wachukunawan.
Chay wachu - wachukuna imayna ruwasqa kasqanraykun unupas wichayman puriyta atin.
Chay qaraywaq wasanqa huk esponja hinan.
Instituto de Biomimética nisqamanta presidenta Janine Benyus willasqanman hinaqa, wakin animalkuna unuta chhaynata ch’onqasqankuta yachayqa ingenierokunatas yanapanman airemanta unuta ch’onqaq maquinakunata ruwanankupaq, chhaynapi edificiokunata aswan allinta chiriyachinankupaq, otaq tomanapaq unuta horqonankupaqpas.
¿Ima ninkin chaymanta?
¿Saqra qaraywaq qaran imaynata unuta ch’onqasqan kikillanmantachu rikhurimurqan icha kamasqachu karqan?
“Hospitalmanta papay lloqsinpunanña kashaqtinmi doctorta nirqani yawarninta revisasqanku allinchus kashasqanta.
Doctorqa ‘ allinmi kashan ’ nirqanmi, chaywanpas revisarqanmi.
Admirakurqanmi iskay resultadokunapi mana allin kashasqanmanta.
Disculpakurqanmi, hukmantataqmi especialistawan revisachirqan.
Kunanqa papayqa allinmi kashan.
Allinchá doctorwan rimarqani ” (Maribel)
Manaraq doctorman rishaspa anotay imayna sientekusqanta ima hampikuna tomasqantapas
Doctorman riypas, hospitalpi tarikuypas llakichikunmi.
Ichaqa Maribel hina amigonchistapas familianchistapas yanapayqa ancha allinpunin.
¿Imaynatan yanapawaq familiaykita otaq amigoykitapas?
Manaraq doctorman rishaspa.
Onqosqata tapuspa huk listapi churay imankuna nanasqanta ima hampikuna tomasqantapas.
Anotay imakunatan tapukuyta munan doctorta chaytapas.
Astawan yachay onqoyninmanta mayqen familianpas chaywan onqorqanchus chaytapas.
Ama niychu “doctorqa llapantachá yachan imayna tarikusqanmanta, tapunqachá chaykunamantapas ” nispaqa.
Uyariy, tapuy, makillataq anotay
Doctorwan kashaspa.
Asegurakuy doctorpa nisqanta onqosqa llapantachus entiendeshan chayta.
Doctorta tapukuy ichaqa ama yachawaqpas hinaqa rimaychu.
Onqosqataqa dejallay rimananta, ima munasqantapas tapukullachun.
Makilla uyariy allintataq anotay.
Tapuy huk tratamientokunapas kanchus chayta.
Yaqapaschá onqosqata niwaq huk doctormanñataq rinanpaq.
Yuyariychis doctorpa nimusqanta, qhawariychis rantimusqaykichis hampikunata
Doctorman risqaykichis qhepaman.
Iskayniykichis yuyariychis doctorwan imakuna rimamusqaykichista.
Qhawariychis llapa hampikunatachus rantimurqankichis chayta.
Doctorpa nisqanman hinapuni tomachun, mal sientekuspaqa usqhaylla doctorman willachun.
Onqosqata kallpachay ama sinchita llakikunanpaq, doctorpa nisqanta ruwananpaq, doctorman kutinanpaqpas.
Onqoyninmanta astawan yachananpaq yanapay.
Asegurakuy imaynata hampichikunanpaq documenton allin hunt’asqachus kashan chayta
Thaklla makilla kay.
Onqosqakunaqa manchasqan hospitalpiqa sientekunku, manan ima ruwaytapas atinkuchu.
Sichus qan thaklla sientekunki makillataq kankipas chayqa yanapankin paypas thaklla sientekunanpaq, imapas allin ruwakunanpaq ima.
Imaynata hampichikunanpaq decidisqanta respetay.
Sichus nishu onqosqa kaspa mana ima ruwaytapas atinchu chayqa, respetay imaynata hampichikunanpaq qelqasqanta, familianpa decidisqanta, rantinpi rimaqpa decidisqantapas.
Onqosqapi imakuna reparasqaykita doctorman willay, ichaqa respetowan
Doctorman willay.
Ama manchakuychu rimayta.
Sichus allin p’achasqa rinki respetowantaq rimankipas chayqa aswan allintan onqosqata yanapanqaku.
Wakin hospitalkunapiqa askha doctorkunamantan onqosqakunata atiendenku, willay huk doctorkunapas atiendesqankumanta.
Onqosqataqa reqsinkitaq chayqa, willay onqoyninpipas comportakusqanpipas imakunapi cambiasqanta.
Yanapay, ichaqa ama distraeq hinalla
Respetoyoq kay agradecekuq ima.
Hospitalpi llank’ayqa sayk’uchikunmi.
Chaypi llank’aqkunata tratay imaynatan tratanasuykikuta munawaq hinata.
Respetay yachayninkutapas experienciankutapas, confiay allin doctor kasqankupi, agradecekuy onqosqata yanapasqankumanta.
Valorasqa kasqankuqa yanapanmi aswan allinta llank’anankupaq.
Lliwpas onqonchismi.
Ichaqa onqosqakunata yanapanapaq preparasqa kaspaqa aswan allintan yanapasun onqosqa familianchista amigonchistapas (Proverbios 17: 17).
Onqosqakunaq derechonpas imakunata ruwanankupas manan kaqllachu sapanka nacionpiqa.
Asegurakuy imaynata hampichikunanpaq documenton allin hunt’asqachus kashan chayta, vencesqachus kashan chaytapas.
PACHANTINMANTA WILLAKUYKUNA
Familiakunataqa Bibliapi yachachikuykunan yanapanman problemakunata atipanankupaq.
Organización Mundial de la Salud nisqanman hinaqa mamakunaqa wawankutas ñuñuchiyta qallarinanku nacesqanku qhepallaman, chaytas ruwanankupuni soqta killa.
Chaytaña nin chay organización chaypas, África Oriental y Meridional ladopi UNICEF nisqapi asesormi willan propagandakunapi “wawakunapaq hak’u lecheqa mamanpa lechen hinan ancha allinpuni ” nisqankuqa yanqa kasqanta. ¿IMA NINMI BIBLIA?
“Pisi yuyayniyoqqa tukuy uyarisqantan creen, yuyayniyoqmi ichaqa thaskisqankunata allinta qhawan ” (Proverbios 14: 15).
Montreal llaqtapi investigaqkunan ninku: “Wakin tayta - mamakunaqa nishu estricton wawankupaq kanku pisitataqmi munakuyninkuta rikuchinku, paykunaq wawankun astawanqa nishu gordo kankuman munakuq kaspa wawankuta wanachiq tayta - mamakunaq wawankumantaqa ”, nispa.
Huk investigación ruwasqankupin participarqanku Holanda nacionmanta iskayninku llank’aq tayta - mamakuna.
Chaypin kayta yachakurqan: Llank’asqanku qhepaman familiankuman tiemponkuta qoq tayta - mamakunan aswan allinta wawankuwan kawsarqanku. Ichaqa wasinkupipas llank’anankuta atiendeq tayta - mamakunaqa mana chhaynatachu wawankuwan kawsarqanku.
Ejemplopaq: Wakin tayta - mamakunaqa wasinkupiña kashaspan llank’anankumanta waqyamusqankuta atiendenku, chhaynapin mana tiemponku kanchu wawankupaq.
KAYPI PIENSAY: “Imaymanapaqmi tiempo kan ” (Eclesiastés 3: 1).
FAMILIAKUNAPAQ YANAPAYKUNA | WAWAKUNATA UYWANAPAQ
Wakinmi ninku wawakunataqa “kusa ruwasqayki ” nishanallapunin, nispa.
Wakintaq ninku “sapa kutilla felicitayqa mana allinninkupaqmi kanman, tukuy imatapas chaskinankupaq jinan qhawarikunkuman otaq rey jinaraq ”, nispa.
Qhawarinaykin jayk’a kutita felicitasqaykita imamanta felicitasqaykitapas.
¿Imamantan felicitanayki?
¿Felicitasqayki yanapanqachu icha manachu?
Manan tukuy felicitasqaykichu kaqlla.
Qatimuqpi qhawarisunchis:
Tukuy imamanta felicitayqa manan yanapanmanchu.
Juj taytaqa yaqapaschá tukuy imamanta wawanta felicitanman chhaynapi wawan valorakuyta yachananpaq.
Ichaqa doctor David Walsh nin: “Wawakunaqa ratullan reparanku exageraspa rimasqata otaq jawa sonqolla nishasqata.
Paykunaqa yachankun wakin ruwasqankuqa mana felicitanapaqchu kasqanta, chaymi papankupi manaña confiankumanchu ”, nispa.
Ruway atisqanta valorayqa allinmi.
Yaqapachá ususiyki dibujayta yachan, chayraykutaq felicitayta munanki aswan allinta ruwashanallanpaq.
Ichaqa kaypi piensay: Sichus ruway atisqallanmanta felicitanki chayqa, payqa imachus paypaq fácil kaqkunallata ruwayta munanqa.
Chhaynapin manaña animakunqachu jujkuna ruwayta, imaynapipas pantaruyta manchakuspa.
Yaqapaschá ninman: “Chayqa sasa ruwaymi, manan allintaqa ruwaymanchu ”, nispa.
Esforzakusqankumanta felicitaymi aswan allinqa.
Maypachachus esforzakusqankumanta “kusa ruwasqayki ” ninchis chayqa allinninkupaqmi. Chhaynapin yachanku imapipas allin ruwaq kanapaqqa pacienciayoq kanankuta esforzakunankutapas.
Chayta entiendeq wawakunamantan juj libro nin: “Ruwasqanku manaña allinchu lloqsiqtinpas, paykunaqa manan fracasanankupaqchu piensanqaku aswanpas reparanqakun ruwashaspa yachasqankuta ”, nispa (Letting Go With Love and Confidence).
Esforzakusqanmanta felicitay ama imapichus aswan allin kasqanmantachu.
Wawaykita “qanqa allintapunin ruwanki, chaypaqpunin naceranki ” ninaykimantaqa kay jinatan niwaq:“ Allintan dibujarusqanki, allintan esforzarukusqanki ruwanaykipaq ”, nispa.
Iskaynin rimaykunapipas kusa ruwasqantan nishanki ichaqa primer kaqpiqa kaytapas nishawaq jinan: “Imatachus ruwayta atinki otaq yachanki chayllatan allintaqa ruwawaq manan jujkunataqa ”, nispa.
Sichus wawaykita felicitanki esforzakusqanmanta chayqa yachanqan mana ruway atisqankunatapas ruwayta, aswan seguron sientekunqa mana ruway atisqankunata ruwananpaqpas (Bibliaq yachachikuynin: Proverbios 14: 23).
Pantasqanwan ama pisipananpaq yachachiy.
Lliupas askha kutitan pantanku (Proverbios 24: 16).
Pantayqa laq’akuy jinan: Laq’akusqanmanta jatariqqa yachanmi qhepapi mana laq’akunanpaq imata ruwananta.
¿Imaynatan wawaykita yachachiwaq pantasqanwan ama pisipananpaq?
Esforzakuytan yachanan.
Sichus wawaykita sapa kutilla niwaq: “Facilmi qanpaqqa matemática cursoqa ” nispa, ichaqa juj kutipitaqchus cerota orqorakamunman chayqa, wawaykiqa piensanmanpaschá“ manañan matemática cursota atipuniñachu, qhepapipas cerotachá orqokapusaq ”, nispa.
Ichaqa sichus esforzakusqanta valoranki chayqa, pantaspapas esforzakushallanqan allinta ruwananpaq.
Pantaspaqa manan jinachu kanqa aswanpas juj jinamantan ruwanqa otaq astawan esforzakunqa (Bibliaq yachachikuynin: Santiago 3: 2).
Allinta piensaspa reparachiy pantasqanta.
Wawayki pantaqtinqa sumaq simikunawan reparachiy, chhaynapin mana pisipanqachu.
Ima kaqllamanta felicitay, chhaynapin aswan allinta ruwananpaq niqtiykiqa mana phiñakunqachu.
Wawayki ima ruwanantapas ruwayta tukuqtinqa iskayniykichismi kusikunkichis (Bibliaq yachachikuynin: Proverbios 13: 4).
Kay libromanta: Saber decir no a los hijos: por qué los niños necesitan oírlo y cómo sus padres pueden decirlo.
“Llank’aspan runaqa kaqniyoq kan ” (Proverbios 14: 23)
“Llapanchismi imaymanapi pantanchis ”
“K’uchi runakunan ichaqa ima munasqankuta tarinku ” (Proverbios 13: 4)
Wakin runakunaqa “manan ruwayta atiymanchu ” nirankun, ichaqa atirankun ruwayta, Biblian chaykunamanta willawanchis.
Ejemplopaq, Diosmi Moisesta kamachiran jatunchakuq sinchi atiyniyoq Faraonwan rimamunanpaq, ichaqa Moisesqa Diostan niran: “Manan jayk’aqpas allin rimaq runachu kani ”, nispa (Éxodo 4: 10).
Jeremiaspas yaqa chhaynallatataqmi niran profeta kananpaq Dios niqtin.
Kaytawanmi niran: “Sinchi waynallaraqmi kani, manan rimaytapas yachaniraqchu ”, nispa (Jeremías 1: 6).
Ichaqa Moisespas Jeremiaspas cumplirankun Diospa kamachisqanta.
¿Imatan yachanchis?
Imata ruwananpaqpas wawakunaq esforzakusqankun aswan allinqa, manan juj ruwayllata kusata atisqankuchu.
Sichus wawaykita felicitanki esforzakusqanmanta chayqa, imaymana ruwaytan yachanqa.
¿IMA NINMI BIBLIA?
“Kay pachaqa tukukapushanmi, tukuy imaymana mana chanin munayninkunapiwan ”.
¿Imatan nishan “kay pacha ” nispa?
¿Imaynatan tukupunqa?
¿Jayk’aqmi tukukapunqa?
Kay pachaq mana chanin munayninkunataqa Diosqa millakunmi, chayraykun “kay pacha ” nispaqa mana kay allpa pachamantachu rimashan, aswanpas Diosta mana kasukuq runakunamantan, mana kasukusqankuwanmi Diospa enemigon kanku.
Chay runakunaqa wiñaypaqmi chinkachisqa kanqaku (Prov. 11: 21).
Jesucristota qatikuqkunan ichaqa wiñay kausayta chaskinqaku mana ‘ kay pachamantachu kasqankurayku ’.
1 Juan 2: 17 taxton nin: “Diospa munayninta ruwaqmi ichaqa wiñaypaq kausanqa ”, nispa.
Arí Diospa munayninta ruwaqkunan kay allpapi tiyanqaku, imayna Salmo 37: 29 nisqan jina, ninmi: “Chanin runakunaqa kay allpatan jap’ikapunqaku, chaypin wiñaypaq tiyanqaku ”, nispa.
“Ama kay pachata munakuychischu [...].
Pipas kay pachapi kaqkunata munakuqqa manan Yayata munakunchu ”
Kay pachaq tukupuyninqa chayamunqa iskay etapapin.
Ñaupaqtaqa, llapa pantasqa religionkunatan Dios chinkachinqa, Biblian chay pantasqa religionkunata comparan ‘ rabona warmiwan ’, sutichantaqmi “Jatun Babilonia ” nispa.
“Diostan serviyku ” ninkuña chaypas kay pachapi kamachikuqkunawanmi pantay ñanpi purin.
Ichaqa chay kamachikuqkunallataqmi contranpi jatarinqaku, jinan “rabona warmita cheqninqaku.
Jinaspa qechunqaku, llat’ananqaku, aychantapas mijunqaku, ninawantaq ruphaykachinqaku ”.
Iskay kaq etapapiqa ‘ Diospa jatun taripay p’unchayninpin ’ kay pachapi gobiernokunapas millay runakunapas wañuchisqa kanqaku, chaytan Biblia sutichallantaq “Armagedón ” nispa.
“Llapa k’umuykukuqkuna [...]
Diosman kutirikuychis.
Chaninkaqta ruwaychis, juch’uyyaykukuychis, ichapas Señor Diospa k’araj phiñakusqan p’unchaypi pakaykusqa kawaqchis ” (Sofonías 2: 3)
Diospa gobiernonmi kay pachapi llapa gobiernokunaq rantinpi kamachipunqa, chayta llapa runakunaman willakusqan qhepamanmi kay pachaq tukupuyninqa chayamunqa (Daniel 7: 13, 14).
Jesucriston niran: “Qhapaqsuyumanta [gobiernomanta] allin willakuykunan kay pachantinpi willasqa kanqa, llapa suyukunaq yachananpaq, jinaqtinmi p’uchukayqa chayamunqa ”, nispa.
Predicakusqanqa Diospa justicianta khuyapayakuynintawanmi rikuchin; pachantinpi guerrakunapas, terremotokunapas, yarqaypas, onqoykunapas predicakusqanpas juj señalmi kay pacha chinkapunanpaq.
Bibliaqa willallantaqmi ‘ tukukuy qaylla p’unchaykunapi ’ runakuna imayna kananta.
Biblia nin: “Runakunan kanqa paykuna kikinkuta munakuqkuna, qolqe sonqokuna [...], tayta - mamankuta mana kasuqkuna [...], aychankuq munaynillanta ruwaqkuna, millay yana alma runakuna, tukuy allinkaqta cheqnikuqkuna [...]
Dios munakunankutaqa aycha kusichiyllapin puriyta munanqaku ”, nispa.
* Kay millay pachaqa pisi tiempomantan manaña kapunqañachu
Chay señalkunan rikukuyta qallariran 1914 watapi Primera Guerra Mundial kasqan qhepaman.
Chaymantapas chay watamantapachan Diospa gobiernonmanta tukuy ladokunapi willakushan. Jehová Diospa testigonkunaqa reqsisqan kanku pachantinpi predicasqankuwan.
Juj qelqankupas ninmi: Qhawaq. Jehová Diospa gobiernonmanta willashan nispa.
“Makilla kashaychis, manan yachankichischu ima p’unchaytachus ima horatachus Runaq Churin kutimunanta ”
libropi 9 capitulopi, chaytaqa Jehová Diospa testigonkunan ruwanku.
Kashanmi www.jw.org / quz nisqapipas.
© 2016 Watch Tower Bible and Tract Society of Pennsylvania
3 - 7 QALLARIYPI KAQ
¿Atikunmanchu familiapi mana discutispalla kausayta?
¿Imaraykun sasa familiapi mana discutispalla kausay?
¿Imatan ruwawaq familiaykipi amaña discutinaykichispaq?
¿Imaynatan familiaykipi thajlla kausawaq?
8 FAMILIAKUNAPAQ YANAPAYKUNA
Manapas entiendenakuwaqchischu jina kaqtin
10 ¿IMA NINMI BIBLIA?
12 FAMILIAKUNAPAQ YANAPAYKUNA
¿Imamantan wawaykita felicitawaq?
14 ¿IMA NINMI BIBLIA?
Kay pachaq tukupuyninmanta
16 ¿KIKILLANMANTACHU PAQARIMURAN?
Cuerpopi heridaq imaynata thanisqan
HAZTE AMIGO DE JEHOVÁ
Dar te hará feliz
Carloswan Sofiawanqa kusisqan sientekunku regalota qospa.
(Maskhay ENSEÑANZAS BÍBLICAS > NIÑOS nisqapi)
SEGUIMOS LOS CONSEJOS DE LA BIBLIA
Palpando la vida
James Ryan wawaqa roqt’on naceran chaymantataq ñausa kapuran.
Yachanaykipaq qhaway, ¿imaraykun pay nin: “Familiaykunaq amigoykunaq yanapayninwanqa gananin chinkachisqaymantaqa ”, nispa?
(Maskhay SOBRE NOSOTROS > QUÉ HACEMOS nisqapi)
QALLARIYPI KAQ | ¿ATIKUNMANCHU FAMILIAPI MANA DISCUTISPALLA KAUSAYTA?
MARIAQA * Ghana nacionmantan, payqa Jacobwanmi 17 wataña casarasqa kashan, ninmi: “Qolqemantaqa discutishallaykun, noqaqa maytan esforzakuni familiayta cuidanaypaq, Jacobmi ichaqa ni tapurillawanpaschu qolqe faltawanchus chayta.
Semana masmi mana rimanaykukuspa kayku ”, nispa.
Jacobmi nin: “Cheqaqmi chayqa, mayninpiqa k’araj simikunatan ninakuyku.
Mayninpiqa discutiyku mana allinta imatapas entiendesqaykurayku otaq mana rimanakusqaykurayku, mayninpitaq imatapas exagerasqaykurayku ”, nispa.
Nathanqa India nacionmantan, juj kutinsi suegronkuna phiñachinakusqaku, suegranqa malsi sientekusqa, chaysi Nathanqa suegronta tapusqa imarayku chhaynata qapariyusqanta, ichaqa mana respetoyoqpaqsi qhawarisqa tapusqanta, chaysi llapankuta qapariyullasqataq.
Mana allin ratopi mana allinta piensaspa imatapas niyqa astawanmi runakunata ch’aqwanachin.
Mayninpiqa munayta rimayta qallarispapas discutinkun.
Manan pipas rimasqanpi mana pantaqqa kanchu, chayraykun pipas rimaspa pantaqtinqa “yuyaypichá riman ” nisunman.
Chaywanpas atikunmanmi familiapi mana phiñachinakuspalla kausaytaqa.
¿Imatan ruwawaq jujniykichis phiñakuyta qallariqtin?
¿Imatan ruwawaq familiayki amaña discutinanpaq?
¿Imatan familiakuna ruwankuman thajlla kausanankupaq?
Qatiqninpin chaykunata kutichikushan.
Wakin sutikunaqa cambiasqan kashan.
QALLARIYPI KAQ | ¿ATIKUNMANCHU FAMILIAPI MANA DISCUTISPALLA KAUSAYTA?
¿IMATAN ruwawaq familiaykipi sapa kutilla discutiqtiykichis?
Munanakunkichisña chaypas, manaña k’irinakuyta munankichischu chaypas yaqapaschá sapa kuti astawan discutishankichis, mayninpiqa yanqallamantapas.
Manan desacuerdokuna kasqanraykuchu familiaykitaqa mana allin familiata jina qhawarinayki.
Desacuerdokunata imayna allichasqaykichisman jinan kanqa thaj kausaypas otaq phiñachinakuypas.
Qatiqninpin yanapaykuna kashan amaña discutinaykichispaq.
Phiñachinakuyqa iskay runamantan paqarin.
Sichus jujniykichis phiñakuspa rimayta qallariqtin jujniykichis uyarillanqa chayqa tranquilizakunqan.
Chayrayku ama kutichiypachachu, aswanpas sumaq sonqollawan tratay.
Familiaykiq thajpi kausananmi aswan importanteqa, discutispa atipanakuymantaqa.
“Mana llant’awanqa ninaqa wañunmi ” (Proverbios 26: 20)
Familiaykipi pipas phiñakuspa rimaqtinqa makilla uyariy amataq tatichiychu, piensay imayna sientekusqanpi.
Chhaynapin tranquilizakunqa.
Mana allin intencionwan rimashananpaq piensanaykimantaqa, imayna tarikusqanpi piensay, yaqapaschá pantarun.
Mayninpiqa k’araqtan rimarunchis mana piensaspa rimasqanchisrayku otaq mal sientekusqanchisrayku, manan vengakuyta munaspachu.
‘ Khuyapayakuq kaychis, sumaq sonqo, juch’uyyaykukuq, llamp’u sonqo, pacienciakuq ima ’
Sichus phiñakunaykipaq jina kashanki chayqa, niy juj rato lloqsinaykipaq.
Yaqapaschá juj lado cuartoykiman riwaq otaq puriq riwaq tranquilizakunaykikama.
Ichaqa kayqa manan kaqllachu problemamanta mana rimayta munaspa maytapas pasaywanqa.
Aswanpas lloqsisqayki tiempopi Diosmanta orakuy pacienciayoq, entiendeq, allin yuyaywan rimaq kanaykipaq.
“Ch’aqwa manaraq qallarishaqtin churanakuyta saqepuy ” (Proverbios 17: 14)
Phiñachinakuy kaqtinqa manan ch’inyachinaykipaqchu otaq nanaqta nirunaykipaqchu piensanayki, aswanpas thaj sientekunanpaq imatan niwaq chaypin piensanayki.
Manan ninaykichu imayna sientekunanta aswanpas ninaykin sientekusqanta willanasuykipaq, chaymantaqa “gracias ” niy willasqasuykimanta.
“Jawan - ukhunta rimaqqa espadawan jinan k’irin, yachayniyoqkunaq rimasqanmi ichaqa jampi ” (Proverbios 12: 18)
Mana pacienciayoq kayqa jujtan phiñachin.
Imayna phiñasqaña kashanki chaypas amapuni fuerteta rimaychu, burlakuychu, k’amiypaschu.
Ama niychu: “Qanllapin piensanki, manan jayk’aqpas uyariwankichu ”, nispaqa.
Aswanpas sumaqllata niy imayna sientechisqasuykita, yaqapaschá niwaq: “K’irisqan sientekuni khaynata... ”, nispa.
Amapuni tanqarparinakuychischu, ch’aqlanakuychischu, jayt’anakuychischu, nitaq k’aminakuychischu, mana valeqta jina sientechinakuychischu, amenazanakuychispaschu.
“Tukuy jaya sonqo - kay, phiñapayay, k’araj phiñakuy, qaparkachay, tumpay, [...] qankunamanta chinkachun ”
Ama phiñachinakusqaykichisraykuchu familiaykipi thaj kausayta chinkachiychis.
Phiñachinakuspaqa iskayniykichismi mana allinchu sientekunkichis, perdonanakunkichis chaytaqmi ichaqa iskayniykichis sumaqta kausankichis.
Reconocey qanpas juchayoq kasqaykita.
Seguroña kashanki mana juchayoqchu kasqaykita chaypas, disculpakuy renegasqaykimanta, millayta kutichisqaykimanta otaq ima nisqaykiwanpas k’irisqaykimanta.
Thajpi kausaymi aswan importanteqa jatunchakuymanta razonniyoq kaymantapas, perdonta mañakusuqtiykiqa perdonay.
“Jujkunaq thaj - kaypi kausanankupaq llank’asun, iñiq - masinchiskunawan wiñachinakunanchispaq kallpachakusun ”
Phiñachinakusqaykichis pasayta, ¿imatan ruwawaqchis familiapi sumaqta kausanaykichispaq?
Qatiqninpin chaypaq yanapaykuna kashan.
QALLARIYPI KAQ | ¿ATIKUNMANCHU FAMILIAPI MANA DISCUTISPALLA KAUSAYTA?
¿YANAPASUNKIMANCHU Biblia familiaykipi thajlla kausanaykichispaq?
Bibliaq nisqanta comparay wakin runakunaq nisqanwan.
Piensay mayqen consejokunan yanapasunkichisman familiaykipi ama discutinaykichispaq, sumaqllata kausanaykichispaqpas chaykunapi.
“Ama imatapas ruwaychischu allinnillaykichista maskhaspapas jatunchakuspapas, aswanpas juch’uyyaykukuspa jujkunata aswan allinpaq jap’iychis kikiykichismantaqa ”
“Casadokunapaqqa pimantapas aswan importanteqa kanan qosanchismi otaq esposanchismi ” (C.
P., 19 wataña casado)
Ama pimantapas millayta rimachunkuchu, amataq churanakuchunkuchu, aswanpas lliu runakunaman tukuy llamp’u - kayta rikuchispa sumaq sonqo kachunku ”
“Qosanchista otaq esposanchista kutichispaqa sumaqllatan kutichinanchis mana phiñakunanpaq.
Manaña noqanchispa piensasqanchista jinachu piensanqa chaypas respetowanmi uyarinanchis ” (P.
P., 20 wataña casado)
“Pacienciawanmi kamachikuqtaqa uyachina, llamp’u simitaqmi mana kuyuriq sonqota kuyurichin ” (Proverbios 25: 15)
“Desacuerdokunaqa kallanqapunin, ichaqa imaynata allichasqanchismantan kanqa imayna kausananchispas.
Pacienciayoqmi kanayki, chhaynapin aswan facil - lla kanqa problemaykichista allichanaykichispaq ” (G.
A., 27 wataña casado)
“Saqepuychis: K’araj phiñakuyta, phiñasqalla kayta, millay - kayta, tumpayta, qhelli rimayta ”
“Qosayqa yachanmi controlakuyta, chaytan admirani.
Payqa sumaqllatan riman, manan jayk’aqpas fuerte simiwanqa rimanmanchu nitaq k’amiwanpaschu ” (B.
D., 20 wataña casada)
“Qankunapura paciencianakuychis, pipas jujpa contranpi imatapas riman chayqa, pampachaykunakuychis ”
“Phiñachinakuy kaqtinqa sasan sumaqllata rimay.
Chaypiqa facil - llatan k’iriq simikunata rimanki otaq imatapas mana allinta ruwanki.
Chhayna kaqtinqa ancha importanten perdonanakuy ” (A.
B., 34 wataña casado)
“Qoykuychis, ajinapin Diosqa qosunkichis [...].
Kikin tupusqaykichis tupuwanmi Diosqa tupusunkichis ”
“Qosayqa yachanmi imachus gustawasqanta chaymi payqa chayta apamuwallanpuni.
Noqapas kusikunanpaq jinan imatapas ruwani, chaymi kusisqa kausakuyku ” (H.
K., 44 wataña casada)
revistapi entrevistasqa kaqkunata jinan millonninpi runakunata Bibliaqa yanapan sumaq runa kaspa familiankupi thajlla kausanankupaq.
* Manaña llapankuchu esforzakunku chaypas, reconocenkun familiapi thaj kausay allinpuni kasqanta. Biblian nin: “Sumaq kausayta yuyaykuqkunan ichaqa kusikunqaku ”, nispa (Proverbios 12: 20).
librota 14 capitulopi, chaytaqa Jehová Diospa testigonkunan ruwanku, kashanmi www.jw.org nisqapipas.
Chaymantapas maskhay ENSEÑANZAS BÍBLICAS > AYUDA PARA LAS FAMILIAS nisqapi.
FAMILIAKUNAPAQ YANAPAYKUNA | CASARASQAKUNAPAQ
Pujllaypaschá gustasunki parejaykimantaq leey.
Horarioyoq kaypaschá gustasunki parejaykimantaq ichaqa mana.
Runakunawan kaytapaschá munanki, parejaykitaq sapallaykichis kayta munan.
Ninkipaschá: “¡Manan entiendenakuykuchu!
¿Imaynapitaq mana repararanichu reqsinakushaspayri? ”, nispa.
Cuentataqa qokurankichischá.
Ichaqa novio kashaspaqa manan qankunallapichu piensarankichis, chaytan ruwashallawaqchis casado kaspapas.
Kay yachachikuypin yanapaykuna kashan.
Ichaqa ñaupaqta yachasun imaraykun manapas entiendenakuwaqchischu jinata kausashankichis chaymanta.
Importante kaqkunapi mana entiendenakuspa.
Novio kaqkunaqa qhawarinankun imakunapis entiendenakunku chayta.
Wakinqa importante kaqkunapin mana kaqllatachu piensanku, manan munankuchu casarakuspa discutiylla - discutiyta chaymi novio kasqankuta tukupunku.
Ichaqa, mayninpiqa mana nishu importante kaqkunapin mana entiendenakunkuchu, chayqa kanpunin casado kausaypiqa.
¿Imaynatan chayta qhawarinanchis?
Manan igualchu kanchis. Chayraykun parejakunaqa mana kaqllatachu kaykunapi piensanku:
Ana * nin: “Qosayqa wawa kasqanmantapachan puriq kasqa rit’i orqokunata montekunatapas, noqamanmi ichaqa chaykunaqa manapuni gustawaqchu ”, nispa.
Bruno nin: “Esposayqa tardetaña puñuspapas 5 de la mañanataqa sayarishanñan, manataqmi sayk’usqachu sientekunpas, noqan ichaqa mana junt’asqata puñuspayqa phiñasqa jina kani ”, nispa.
Yaqapaschá qanqa mana nishutachu rimanki, parejaykitaq ichaqa rimaqllaña.
David nin: “Noqaqa wawa kasqaymantapachan problemaytaqa mana jujkunaman willanichu, esposaypa familianmi ichaqa willanakunku ”, nispa.
Mana kaqllata piensayqa allinmi kanman.
Helena nin: “Imaynata ruwayta munasqayqa allinmi kanman, ichaqa juj jinamantapas ruwakunmanmi ”, nispa.
Allin compañeron kanayki.
Adam willakun imatas esposanpiwan ruwanku chayta, ninmi: “Karen esposaymanqa manan gustanchu deporteqa.
Ichaqa askha kutitan compañawaran equipoytapas animaranmi.
Noqapas kaqllatataqmi ruwani, paymanqa gustan museokunaman riymi, chaypin jayk’a munasqanta quedakun qhawananpaq.
Noqapas tukuy yuyayniytan churani chaypi kaqkunata qhawanaypaq esposayman gustasqanrayku ”, nispa (Bibliaq yachachiynin: 1 Corintios 10: 24).
Juj niraymanta ruwayta yachay.
Ama parejayki juj nirayta piensasqanraykuqa niychu “pantashanmi ” nispaqa.
Alex nin: “Noqaqa niqmi kani ‘ kayqa kay jinallamantan ruwayta atikunman juj niraymanta ruwayqa tiempo pierdeychá kanman ’ nispa.
Ichaqa casarakuspaymi yacharani mana juj nirayllamantachu imapas ruwakusqanta ”, nispa (Bibliaq yachachikuynin: 1 Pedro 5: 5).
Manan lliupichu tupachinkichis.
Sumaqllata kausanapaqqa manan igualchu kananchis.
Chayrayku ama niychu “pantarunichus casarakuspayqa ” nispaqa sichus wakinpi mana tupachinkichischu chayqa.
Juj libron nin: “Askhan ninku ‘ ñausachu karani casarakunaypaq ’ nispa (The Case Against Divorce).
Ichaqa sapa p’unchay kusisqa kausasqaykichismi rikuchin munanakuy atisqaykichista, manaña wakinpi tupachinkichischu chaypas ”, nispa.
Biblian nin: “Qankunapura paciencianakuychis, pipas jujpa contranpi imatapas riman chayqa ”, nispa. Kaytan ruwawaq.
Qelqay kaykunata: Iman parejaykimanta gustasunki, imaraykun munakunki, imapin tupachinkichis.
Chaymantataq qelqay imapi mana tupachisqaykichista.
Yaqapaschá reparanki mana nishu importante kaqkunallapi mana tupachisqaykichista.
Chaywanmi yachallankitaq imapi pacienciayoq kanaykita imapi parejaykita yanapanaykitapas.
Enrique nin: “Esposayqa esforzakunmi noqa jina kananpaq noqapas kaqllatataqmi ruwani, payta kusisqata rikuspaymi kusisqa kani ”, nispa (Bibliaq yachachikuynin: Filipenses 4: 5).
Wakin sutikunaqa cambiasqan kashan.
“Ama pipas kikinpa allinnillantaqa maskhachunchu, aswanpas runamasinpa allinninta maskhachun ”
“Llapaykichistaq juch’uyyaykukuspa yanapanakuychis ”
“Sumaq sonqo - kayniykichisqa lliu runakunaq reqsisqan kachun ”
CHARLIE, RAMONA
“Sichus mana tupachisqaykichispi piensanki chayqa astawanmi rijurimunqa mana tupachisqaykichiskuna.
Aswan allinqa yanapanakuymi, mana tupachisqaykichisqa manan veneno jinachu, aswanpas condimento jinan sumaqyachin casado kausayta.
Ima problemapas allichakuqmi ”
BENJAMIN, CHELSEA
“Wakinqa ninkun: ‘ Manan kaq musicachu peliculakunachu gustawanku ’, nispa.
Noqaykupas askhapin mana kaq gustoyoqchu kayku.
Chaywanpas kusisqan kausakuyku, gustawasqanku ruwaykunatan kuska ruwayku, mana kaq gustoyoq kaspa t’aqanakuspaqa chaykunatachá pierdekuykuman karan ”
¿IMA NINMI BIBLIA?
Religionkunaqa manan kaqllatachu yachachinku wañupuqkunawan imachus pasasqanmanta.
Biblian ichaqa sut’ita willawanchis.
Askha runakunan ninku: “Wañupuspaqa juj ladopin kausashallanchis ”, nispa.
Wakinqa creenkun “wañupusqanchis qhepamanqa jujpa cuerponpin kausanchis ” nisqa yachachikuypi, chayqa reencarnación yachachikuymi.
Wakintaqmi creenku “wañupuspaqa cielomanmi otaq infiernomanmi ripusun ” nisqa yachachikuypi.
Bibliaqa manan maypipas ninchu “wañupuqkunaqa juj ladopin kausashallanku ” nispaqa.
Aswanpas ninmi wañupuqkunaqa allpaman tukupusqankuta, chhaynaqa manan cuerpoq ima partenpas kausanñachu.
Maypachachus Adán juchallikuran chayqa Diosqa sut’itan willaran wañupuspaqa allpamanta kamasqa kasqanman tukupunanpaq.
“Ñut’u allpan kanki, ñut’u allpamantaqmi tukupunki ” (Génesis 3: 19)
Bibliaqa sut’itan willan cuerpo wañuqtinqa mana ima partenpas kausasqanta.
“Wañuy - pachapiqa manan ima llank’anapas yuyanapas reqsinapas yachanapas kanchu ” (Eclesiastés 9: 10).
Wañupuspaqa runaqa “allpamanmi tukupun, chay p’unchaypachan yuyaykusqankunaqa chinkapun ” (Salmo 146: 4).
Wañupuspaqa runaqa manan imatapas reparanñachu, chayraykun Bibliaqa wañusqakunata “puñushanmi ” nin.
Sichus pi reqsisqaykipas wañupun chayqa yachaytachá munayki maypi kashasqanta sufrishanchu icha manachu chaytapas.
Bibliaq nisqanman jinaqa wañusqakunaqa manan imatapas reparankuñachu nitaqmi sufrishankupaschu (Isaías 26: 19).
“Wañukapuqkunan ichaqa mana imatapas yachankuchu ” (Eclesiastés 9: 5)
¿KIKILLANMANTACHU PAQARIMURAN?
CUERPOPI heridakunaqa kikillanmi thanipun, chhaynapin kausaynillayoq kanchis.
Kuchurukuqtinchis jinan heridaqa thaniyta qallarin.
Kaypi piensay: Juj heridaqa khaynatan thanin.
Yawarninchispi plaquetakunan heridaq kasqanpi juñukuspa yawarta tikayachin mana lloqsinanpaq.
Heridaq punkisqanqa yanapanmi mana infección kananpaq, qˈeapas lloqsimunanpaq.
Pisi pˈunchaykunallamantan heridapiqa aycha jujmanta wiñamun, heridapas wisqˈakapun, yawarpas manaña lloqsipunñachu.
Chaymantaqa herida chˈakiqtinqa kaq lluspˈan aychaqa quedapun, mana ­ kichakunanpaq jinataqmi thanipunpas.
Chayta rikuspan investigaq runakunaqa ruwaranku llikˈikuspa kikillan wisqˈakuq plasticokunata.
Chay plasticokunapiqa juchˈuy tubukunan kan, llikˈikuqtinqa chay tubukunamantan iskay clase gomakuna yawar jina lloqsimun, chaykuna mezclakuspataq llikˈikusqanta taparapun.
Gomaq chˈakipusqanman jinan plasticoqa mana llikˈiyoq kapun.
Jujnin investigaq runan willan plasticopi chhaynata ruwasqankuqa cuerpopi heridaq thanipusqanman parecekusqanta, ichaqa chaytaqa mejorashankuraqsi.
¿Ima ninkin chaymanta?
¿Evolución kaqtinchu cuerpopi herida thanin, icha ­ kamasqa kasqanraykuchu?
© 2016 Watch Tower Bible and Tract Society of Pennsylvania
Manan vendenapaqchu.
Donacionta churayta munaspaqa kay direccionman jaykuy www.jw.org / quz.
Kay revistapi textokunaqa Diospa Simin Qelqa, edición 2004 Bibliamantan; ortografiatan ichaqa noqayku cambiamuyku.
Juj Bibliamanta kaqtinqa textoq qatiqninpin churakun.
Kaykunan kashan
8 FAMILIAKUNAPAQ YANAPAYKUNA
Yanapay cambiashasqanku tiempopi
10 TAPUSUN
Embriología estudiaqmi willan Diospi creesqanmanta
12 ¿IMATAN BIBLIA YACHACHIN?
14 Munay colorkunayoq guacamayo
16 PACHANTINMANTA WILLAKUYKUNA
QALLARIYPI KAQ
Bibliaqa 2.000 wata ñaupaqta jinan qelqayta tukukuran, chay qhepakunamanqa askha librokunaraqmi qelqakuran, ichaqa manan mayqenpas igualanchu.
Kaykunapi piensay.
Bibliataqa autoridadniyoq runakunan chinkachiyta munaranku.
Ejemplopaq, 1500 wata ñaupaqkunapiqa cristianokunaq kasqan wakin nacionkunapin “rimasqanku simipi Biblia leeqkunata cristiano religionpa contranpi kanankupaq piensaqku ” (El mundo de la renovación católica, 1540 - 1770).
Askha runakunan wañuchisqa karanku Bibliata juj simikunaman traducisqankurayku otaq Bibliata leenankupaq jujkunata animasqankuraykupas.
Chaywanpas manan mayqen libropas Biblia jinaqa askhanpi ruwakunchu.
Bibliataqa wakillanta otaq llapantan traduciranku 2.800 más simikunaman, ruwakurantaqmi 5.000 millones más Bibliakunata.
Filosofiamanta, cienciamanta rimaq librokunatan ichaqa pisillata ruwanku, watakunaq pasasqanman jinataqmi manaña servipunñachu.
Bibliata juj simikunaman traducikusqanqa wakin chay simikunatan yanaparan mana chinkananpaq, aswan allinta rimakunanpaqpas.
Alemán simiman Bibliata Martín Luteroq traducisqanqa chay simiq allinninpaqmi karan.
King James Version nisqa ñaupaq kaq Bibliapas inglés simitan yanaparan, “chhaynataqa manan mayqen libropas yanaparanchu ”.
Español simitapas allintan yanaparan, jinallataq Latinoamericapi pisi runaq rimasqan simikunatapas.
“Bibliapi yachachikuykunaqa occidente ladopi runakunaq imayna kausasqantapas cambiaranmi. Dibujokunapas, librokuna qelqasqankupas, imayna rimasqankupas, jujkunapipas, Bibliamanta orqosqan kashan ” (Gran Enciclopedia Universal).
Biblia jinaqa manan ima libropas kanchu.
¿Imaraykun jujniray?
¿Imaraykun Bibliarayku wañuytaraq tariranku?
Ñaupaqta, yachachiwanchismi imayna kausayta, Diosta imayna serviytapas, chaypin rikukun ancha yachaywan qelqasqa kasqanta.
Iskaypi, willawanchismi imarayku guerrakuna sufrimientopas kasqanta.
Kinsapi, willanmi problemakuna chinkapunanmanta imaynata chinkapunantapas, chayta yachaymi suyakuyta qowanchis.
Bibliapiqa 66 librokunan kan, qelqakusqan tiempoqa 1.600 watakunatan duraran.
Qelqaqkunaqa 40 runakuna jinan karanku.
Wakinmi karanku chajra llank’aqkuna, challwaqkuna, juezkuna, reykuna, musicata tocaqkuna.
Chay gobiernon tukuchinqa millay kausayta, sufrimientota, wañuytapas; llapa runan Jehová Diospa gobiernasqallan kapunqa, payllan derechoyoq kamachiwananchispaqqa.
Educacionniyoq kayqa allinmi.
Ichaqa manan asegurawanchischu allin kausayniyoq kayta, chaytan nin Canadá nacionmanta Ottawa Citizen periódico.
Ejemplopaq, runakunaqa profesionniyoqña kanku, empresakunapi allin cargoyoqña kanku chaypas suwakunkun, engañanku iman. Chaykuna kasqanraykun “runakunaqa manaña jujkunapi confiayta munankuñachu ”, chaytan nin agencia Edelman.
Bibliaqa yachachiwanchismi imayna kausayta, Diosta imayna serviytapas.
Jinaspapas yanapawanchismi ‘ allinta kausananchispaq ’, ‘ imachus chaninkaqta ’ allin kaqkunata ruwaytapas (Proverbios 2: 9).
Chaytan yacharan Stephen, payqa 23 watanpin kashan.
Polonia nacionpi preso kashaspan Bibliata estudiaran, chayman jina kausay allinninpaq kasqantataq repararan.
Chaymi niran: “Chayraqmi entiendeni ‘ taytaykitapas mamaykitapas respetankin ’ nispa Bibliaq nisqanta.
Chaymatapas manañan k’araq sonqochu kani, kunanqa yachanin genioy controlayta ”, nispa.
Proverbios 19: 11 texton nin: “Runaq allin yuyayniyoq - kayninqa phiñakuytan jark’an ”, nispa, chay textoq nisqanmi Stephenpa sonqonman chayaran.
Kunanqa pipas phiñachiqtinqa kallpachakunmi chay textoq nisqanta kasukunanpaq.
Ninmi: “Biblian yachachiwan imayna kausayta ”, nispa.
Mariaqa Jehová Diospa testigonmi, juj kutinmi paytaqa Testigokunata cheqnikuq warmi insultaran, ch’aqwatan jatarichiran.
Marian ichaqa mana ima nispalla ripuran.
Chay warmiqa chhayna ruwasqanmantan p’enqakuran, jinan Jehová Diospa testigonkunata maskharan.
Juj killa qhepamanmi Mariawan tuparan, jinan disculpakuran.
Payqa cuentatan qokuran Mariaqa religionninpi yachasqanrayku chhayna sumaq sonqo kasqanta.
Chay qhepamanqa Mariapas familianpas Bibliatan estudiaranku, llapankuqa soqtan karanku.
Jesusmi niran yachayqa ruwaypi rikukusqanta.
Bibliapi consejokunaqa manan yanqa consejokunachu, chaytaqa runakunata imayna yanapasqanpin sut’ita reparakun.
Allin runa kasqanchistan sut’iman orqon.
“Mana yachaqtan yachayniyoqman tukuchin ”,“ sonqotan kusichin ”, “ñawitan kicharin ” imaynata kausanapaqpas imaynata Diosta servinapaqpas (Salmo 19: 7, 8).
Ima onqoymantapas yachanankupaqqa investigaqkunaqa averiguankun imaynata qallarisqanta.
Chay jinatan Bibliapas willawanchis imarayku guerrakunapas sufrimientopas kasqanmanta.
Willawanchismi runakuna imaynapi qallarisqanta, problemakuna imaynapi qallarisqantapas.
Sufrimientoqa qallariran Adanwan Evawan Dios contra Edén huertapi jatarisqankumantapachan, chaytan Génesis libro willawanchis.
Runakunaqa paykuna kikinkumantan decidiyta munaranku imachus allin imataqchus mana allin kasqanta, ichaqa chayta yachayqa Diospa derechollanmi (Génesis 3: 1 - 7).
Chaymantapachan askha runakuna chay jinallatataq ruwanku.
Chayraykun kan guerrakuna, runamasinkuta sufrichiykuna, mana allin kausaykuna, religionkunapas mana allinkunatan ruwanku, manataqmi kanchu kusikuy (Eclesiastés 8: 9).
Chayraykuchá Bibliaqa nin: “Manan runaq munayninchu imayna kananpaqpas ”, nispa (Jeremías 10: 23).
Ichaqa tukuy chay mana allinkunaqa chinkapunqañan, chayqa ancha sumaq willakuymi.
Diosqa autoridadninta respetaqkunata munakusqanraykun manapuni jinallatachu qhawanqa millay kausayta sufrimientotapas.
Millay runakunaqa ‘ mana allin ruwasqankuq ruruntan cosechanqaku ’ (Proverbios 1: 30, 31).
“Llamp’u sonqokunan ichaqa kay allpata chaskinqaku, sumaq thaj - nisqataq tiyakunqaku ” (Salmo 37: 11).
“[Diosqa] munanmi llapan runakuna qespichisqa kanankuta, cheqaq - kayta reqsinankutapas ”
Diosmi gobiernonwan mundontinta tukuchinqa sumaq thaj - pachaman.
Chay gobiernollan pachantinta kamachinqa.
Jesús Diospa gobiernonmanta rimaspaqa kay pachapi kamachikunanmantan rimasharan chaymi niran: “Qhapaqsuyuyki [gobiernoyki] jamuchun, munayniyki kay pachapi ruwakuchun ”, nispa.
Diospa gobiernonpi kaqkunaqa Diospa kamachikuyninkunatan kasukunqaku, rikuchinqakutaqmi paylla atiyniyoq kamachikunanpaq kasqanta manataq runakunachu.
Manañan kanqachu guerrakuna, suwakuykuna, munapayaykuna, cheqnikuykuna, jujkunapas.
Juj gobiernollan llapa runakunata kamachinqa, imayna kausanamanta Diosta imaynata servinamantapas kaq kamachikuyllan kanqa.
Diospa gobiernasqan pachapi kausanapaqqa Bibliamantan yachananchis.
Biblian nin: “[Diosqa] munanmi llapan runakuna qespichisqa kanankuta, cheqaq - kayta reqsinankutapas ”, nispa.
Chay cheqaq kaymi chay gobiernoq kamachikuyninkunapas. Wakin kamachikuykunan tarikun Mateo 5 - 7 capitulokunapi.
Chay kinsantin capitulokunata leespa imaginakuy, ¿imaynan paraisopi kausay kanqa chay kamachikuykunata llapallanku kasukuqtinku?
Chhaynaqa, ¿juj allin librollachu Biblia?
Sut’itan reparakun Bibliaqa Diospa qelqachisqan kasqanta.
Diosqa munanmi tukuy clase runakuna paymanta yachanankuta, gobiernonpi kusisqa kausanankutapas, chaychá Bibliaqa juj librokunamantapas aswan askhanpi rakikun.
Bibliaqa willanmi ch’askakunapaqpas kay pachapaqpas leykuna kasqanta
Ñaupa tiempopiqa runakunaqa creeqkun “universopi tukuy ima kaqpas dioskunaq controlasqan kananpaq ” (Encyclopedia of Science and Religion).
Ichaqa 3.500 wata ñaupaqtaraqmi Bibliaqa willaranña ch’askakunapaqpas kay pachapaqpas leykuna kasqanta (Job 38: 33).
Jeremías libron nillarantaq: ‘ Diosmi [...] tuta k’anchananpaq killata ch’askakunatawan churan ’, nispa (Jeremías 31: 35).
Bibliaq chay nisqankunata cheqaqpaq qhawariqkunaqa manan engañachikurankuchu yanqa creenciakunawan, pantasqa religionkunawanpas (Job 31: 26 - 28; Isaías 47: 1, 13).
Bibliata qelqaqkunaqa kikinkuq juchankumantapas sut’illantan qelqaranku, chayraykun Bibliaqa aswan valorniyoq.
Ejemplopaq, rey Davidqa Bat - seba warmiwanmi wasanchay juchaman urmaran, chay qhepamanmi niran: “Qan contrapunin millakusqaykita ruwani ”, nispa (Salmo 51: 4).
Apóstol Juanpas willakunmi angelta adorananpaq iskay kutipi qonqorikusqanta.
Ichaqa chay angelmi niran: “Ama qonqorikuwaychu, [...]
Diostan yupaychanaykiqa ”, nispa.
Bibliata qelqaqkunaqa sut’illantan willakuranku, chay tiempopi juj librokunata qelqaqkunan ichaqa mana chhaynachu karanku.
Bibliaqa yanapawanchismi khuyapayakuq kanapaq, chhayna kaspaqa thajmi sientekunchis.
Niwanchismi: “Aswanpas sumaq sonqo kaychis, khuyapayanakuq, pampachaykunakuq ”, nispa.
Estados Unidospi Clínica Mayo nin: “Mana perdonankichu chayqa, yaqapaschá mana allinnillaykipaqtaq kanqa ”, nispa.
Nillarantaqmi: “[Perdonaqkunaqa] aswan allintan jujkunawan kausanku, thajmi sientekunku, Diostapas kusisqan servinku; menostan llakikunku renegankupas; sonqonkupas manan t’impunchu, manan faciltachu urmanku trago ujayman drogakuymanpas ”, nispa.
Wijsapi wawa
Cienciaqa manan runaq llapa tapukusqantachu kutichiyta atin.
“Biotecnología: cienciaqa kausaytan cambian ” (inglés simipi) nisqa libron nin:“ Askha cientificokuna, medicokuna, filosofokunapas ninkun cienciaqa manan kutichiyta atinchu imayna kausaymanta, Dios serviymanta tapukuykunata ”, nispa. Ejemplopaq:
CIENCIAQA matematicawanmi explican universo imayna controlasqa kasqanta; ichaqa manan explicayta atinchu imarayku universo paqarisqanta, imarayku k’apaj controlasqa kasqantapas.
CIENCIAQA explicanmi warmi - qhari puñuymanta, ichaqa manan willanchu pantay ñanpi ama purinata.
CIENCIAQA explicanmi wawa imaynata mamanpa wijsanpi wiñasqanta, ichaqa manan ninmanchu juchachus manachus wawa abortay chayta.
Bibliaqa cienciaq mana explicay atisqankunatan explican, juj tapuykunaq kutichiynintapas willanmi, yanapawanchismi ‘ allinta kausananchispaq ’, ‘ imachus chaninkaqta ’ ruwananchispaqpas (Proverbios 2: 9).
FAMILIAKUNAPAQ YANAPAYKUNA | TAYTA - MAMAKUNAPAQ
Qhawarisqaykiman jinaqa wawaykiqa ratullan wiñashan.
Kunanqa erqellaraqmi ichaqa ñan cambiashanña waynaman otaq sipasman, jinaspa kuraq runaman tukupunanpaq.
¿Imaynatan wawaykita yanapawaq wiñay junt’asqa runaman tukunanpaq cuerpon cambiasqan tiempopi?
Chay tiempopin wawakunaqa confundisqa otaq mancharisqa tarikunku.
Manan kaq edadllapichu qallarin.
Kanmanmi 8 watankumanta 15 watankukama.
Juj libro nin: “Manan kaq edadllapichu qallarin ”, nispa (“ Wawaykita munakuywan paypi confiaspa ima wiñachiy ”.
Inglés simipi). Jujkuna qhawarisqankupin astawanqa piensanku.
Javier * nin: “Astawanqa imayna uyay kasqanpi otaq imata ruwashasqaypin piensaq kani.
Runakunawan kashaspaqa jujniraqta jina qhawariwanankumantan manchakuq kani ”, nispa.
Chaymantapas uyapi granokuna rijuriqtinqa astawanraqmi mal sientekunku. 17 watayoq Karina nin: “Uyaypipas maqawashankuman jinan sientekuq kani.
Waqaqmi kani millay uyayoqpaqtaq qhawarikuq kani ”, nispa.
Sasan cambiasqanku tiempoqa. Astawanqa chicakunatan pasan.
Yaqapaschá chicokuna paykunamanta burlakunkuman caderanku otaq ñuñunku wiñayta qallariqtin.
Juj libro nin: “Paykunatan qhawapayankuman warmiwan puñuyta yachaq chicokuna ”, nispa.
Chay tiempopiqa manan kuraq runa jinachu kanku.
Chaytan Proverbios 22: 15 nin: “Loqhe - kayqa waynaq sonqonpin saphichakun ”, nispa.
Juj waynaqa yaqapaschá kuraq runaman rijch’akunman ichaqa juj libro nin: “Manan allintachu imatapas decidinman, comportakunman otaq juj ruwaykunatapas yuyayniyoq jina ruwanman ”, nispa (“ Qanwan adolescente wawaykiwan ”. Inglés simipi).
Rimapayay manaraq cambiokuna qallarishaqtin.
Warmi wawakunataqa killan chayamunanmantan rimapayana, qhari wawakunatataq tutakunapi mujunku phawamunanmanta.
Yachanankun chay cambiokunaqa qonqaylla jap’inanta, mana jinaqa mancharisqan sientekunkuman.
Sumaqllata chay temakunamanta rimapayay, explicay chay cambiokunaqa qhepaman kuraq runaman tukupunanpaq preparashasqanta (Bibliaq yachachikuynin: Salmo 139: 14).
Llapanta willay.
John wayna yuyarin: “Tayta - mamayqa manan sut’itachu rimapayawaranku.
Maytan munayman karan sut’ita rimapayawanankuta ”, nispa. 17 watayoq Alana nillantaq: “Mamayqa willawaranmi cuerpoyta imachus pasananta, ichaqa munaranin imayna sientekunaymanta allinta entiendechiwananta ”, nispa.
Chhaynaqa p’enqakunapaqña kaqtinpas, llapa cambiokunamanta wawaykiman willay (Bibliaq yachachikuynin: Hechos 20: 20).
Tapuykunallawan parlayta qallariy.
Ususiykitan tapuwaq: “¿Ñachu wakin compañeraykikunata killan jamurunña? ”
Otaq, “¿compañeroykikunari, asikunkuchu juj chicakunaq cuerponku cambiaqtin? ”
Qhari wawaykitataq tapuwaq: “¿Asikunkuchu jujkuna mana usqhaychu waynaman tukuqtinku? ”, nispa.
Sichus jujkunata wayna - sipasman cambiasqanku imaynata afectasqanmanta parlanqaku chayqa, aswan faciltan parlarinqaku.
Ichaqa wawaykichis rimaqtinqa “usqhaylla uyariq kaychis, ichaqa allin yuyaywan rimaychis ”.
Yanapay ‘ allin reparayta allin yuyaykukuytawan ’ tarinanpaq (Proverbios 3: 21).
Chaymantapas imayna sientekusqankupin cambiallankutaq.
Wawaykiqa pay kikinmantan piensayta qallarinqa, chayman jinataqmi decidinqa kuraqña kaspapas.
Chhaynaqa chay cambiokuna tiempopi yanapaychis allin kaqkunata yachachispa (Bibliaq yachachikuynin: Hebreos 5: 14).
Ama sayk’uychu.
Askha wayna - sipaskunan chay temamanta mana tayta - mamankuwan rimayta munankuchu.
Ichaqa “Qanwan adolescente wawaykiwan ” nisqa libron nin:“ Manapas imatapas yachayta munankumanchu jinata comportakuq wayna - sipaskunaqa astawanraqmi yachayta munanku, chaymi ninripas ninriraq uyarishanku ”, nispa.
Sutinkuqa cambiasqan kashan.
‘ Ancha musphanapaq jina ruwasqan kashani ’ (Salmo 139: 14)
‘ Imapas qankunapaq allin kaqtaqa yachachinaypaq listollapuni kasharani ’
‘ Wiñasqakunaqa yuyayninkupi allinkaqta mana allinkaqta reparayta yachankuña ’
María 16 watanpi kaq nin: “Tayta - mamayqa allintan yanapawaran sipasman tukushasqay tiempopi, astawanqa mamaymi yanapawaran.
Tiempota jap’ispan explicawaran imakuna pasawananta, chaymi cambiokuna chayamuqtinqa mana mancharikuranichu.
Jinaspapas sumaqllatan rimapayawaran.
Tayta - mamayqa yanapawaranmi tranquila sientekunaypaq ”, nispa.
Jimena 18 watanpi kaq nin: “Tayta - mamayqa anchatan yanapawaran.
Kallpachakurankun rimapayawaspanku ama p’enqachiwanankupaq.
Jinaspapas anchatan agradecekuni chaykunamanta mana lliuman willaspachu purisqankumanta.
Aswanpas manaraq chay cambiokuna chayamushaqtin noqawan rimasqankumanta ”, nispa.
TAPUSUN | YAN - DER HSUUW
YAN - DER HSUUW doctormi estudian embriología nisqata, chayqa wawakuna imayna formakusqanmi.
Payqa Universidad Nacional de Ciencia y Tecnología de Pingtung (Taiwán) nisqapi directormi.
Evolucionpin creeran kunantaq manaña. ¡Rijch’ariy!
Vidaykimanta willariwayku.
1966 watapin nacerani, Taiwán nacionpitaq wiñarani.
Tayta - mamayqa taoísmo, budismo religionkunamantan karanku.
Wañupuqkunata imagenkunata iman adoraq kayku, ichaqa manan jayk’aqpas kamaq Diospiqa piensaraykuchu.
¿Imaraykun biología estudiayta decidikuranki?
Wawa kaspaqa wasipi animalkunatan munakuq kani, chaymi yachayta munarani animalkunapas runakunapas sufriqtinku imaynata yanapanaypaq.
Chayraykun estudiasharani veterinario kanaypaq, chaymantataq imayna wawakuna paqarimusqanta yachanaypaq, chhaynapi kausay imaynata paqarimusqanta entiendenaypaq.
¿Imaraykun evolucionpi creeranki?
Universidadpin chaymanta yachachiqku.
Profesorniykun niwaqku: “Askha pruebakunan kan evolucionpi creenapaqqa ”, nispa.
Chaymi noqapas creerani.
¿Imaraykun Biblia leeyta qallariranki?
Juj razonmi kay, noqaqa piensaqmi kani: “Runakunaq adorasqanku dioskunamantaqa kanpunichá juj aswan atiyniyoq Dios ”, nispa.
Iskay razontaq, yacharanin Bibliaqa juj allin libro kasqanta, chaymi Bibliata yachanaypaq cursoman matriculakurani.
1992 watapin Universidad Catolicapi (Bélgica) estudiayta qallarirani. Chaypin católico iglesiaman rirani, jinaspa sacerdoteta nirani Bibliamanta yachachiwananpaq, ichaqa manan munaranchu.
¿Imaynapitaq Diosmantari yacharanki?
Iskay wata qhepamanmi universidadpi estudiashaspa Polonia nacionmanta Ruth sutiyoq señorata reqsirani.
Payqa Jehová Diospa testigonmi kasqa, chino simitataq yachasqa universidadpi estudiantekunata Bibliamanta yachachinanpaq.
Noqaqa chaytapunin Diosmanta mañakurani, chaymi kusikurani payta reqsispa.
Ruthmi explicawaran Bibliaqa manaña cienciamantachu riman chaypas, cienciaq tukuy tarisqanwan tupasqanta.
Ejemplopaq rey Davidmi Diosmanta orakuran: “Wijsallapiraq kashaqtiymi rikuwarankiña, libroykipin qelqasqaña kasharan cuerpoypa partenkuna imayna kananpas, manaraq jujllapas kashaqtin ”, nispa (Salmo 139: 16, Traducción del Nuevo Mundo).
Bibliaqa cheqaqllatan rimashan.
Cuerpoq partenkuna manaraq formakushaqtinmi imayna kananpas qelqasqaña kashan.
Chayta sut’illanta nisqanwanmi convencekurani Bibliaqa Diospa Palabran kasqanmanta.
Jinaspapas yacharanin ch’ullalla cheqaq Dios kasqanmanta, sutintaq Jehová kasqanmanta.
¿Iman convencerasunki kausayta Dios kamasqanmanta?
Cienciaqa allintan imatapas investigan.
Wijsapi wawa imaynata formakusqanmi piensasqayta cambiachiwaran, chaymi creerani kausayqa kamasqa kasqanta.
Ejemplopaq ingenierokunaqa juj maquinata armanankupaqqa piezakunatan ordenpi churananku, chhaynapi funcionananpaq.
Chayman rijch’akuqmi wijsapi wawaq formakusqanpas, chayqa admirakunapaqmi.
¿Imaynatan wawa formakun?
Warmi onqoq rijuriqtinqa, juch’uy celulan wijsanpi paqarin.
Chay celulan askhaman t’aqakun, qallariypin sapa 12 horamanta, 24 horamanta ima dobletaraq yapakun.
Chay tiempopin células madre nisqakuna askha celulakunata paqarichinku, chhaynapi wawa formakuspa wiñananpaq.
Chay celulakunan fabricanku yawarta, tullukunata, umapi neuronakunata, jujkunatapas.
Investigasqaymi convencewaran kausayqa Diospa kamasqan kasqanta
Celulakunaqa necesitakusqanman jinallan paqarin ima ordenpi may kanallanpitaqmi.
Ñaupaqtaqa aychatan paqarichinku, chaymantataq organokunata, chay qhepamantaq makita, chakita jujkunatawan.
Wawa imaynata formakusqanpas jayk’a tiempopi wiñananpas ñaupaqtaraqmi ADN nisqapi qelqasqaña kashan.
Manan mayqen ingenieropas chhayna planotaqa ruwayta atinmanchu.
Chaykuna imayna ruwasqa kasqanpi piensaspan admirakuni, manataq iskayanichu kausayqa Diospa paqarichisqan kasqanmanta.
¿Imaraykun Jehová Diospa testigon kapuranki?
Jehová Diospa testigonkuna ukhupi munakuyta rikusqayrayku.
Jesucriston niran: “Chhaynapin noqaq yachachisqaykuna kasqaykichista llapa yachanqaku qankuna munanakuqtiykichis ”, nispa.
Chay munakuy kaqtinqa manan qhawanakunchischu juj nacionmanta kaqkunawan juj razamanta kaqkunawanpas.
Salmo 83: 18; 1 Corintios 8: 5, 6.
Conciencianta respetasqanraykun Yan - Der Hsuuw doctorqa runapi células madre nisqawan mana llank’anchu.
¿IMATAN BIBLIA YACHACHIN?
Llakipakuyqa mayninpin allin kanman mayninpitaq mana.
Biblian yanapawanchis chayta yachanapaq.
Llakipakuypi tarikuspaqa preocupasqan manchasqan sientekunku.
Mayninpiqa llapanchismi chhaynapi tarikusunman sasa tiempopi kausasqanchisrayku.
Rey Davidmi qelqaran: “Jayk’aqkamataq yuyayniypi musphasaq, sonqoypipas p’unchay - p’unchay llakipakusaq ”, nispa (Salmo 13: 2).
¿Imaynatan atiparan?
Oracionpi tukuy llakikuyninta Diosman willaspan, yacharanmi Diosqa payta munakusqanta (Salmo 13: 5; 62: 8).
Diosqa invitawanchismi payman llakikuyninchista willananchispaq, payqa anchatan noqanchispi interesakun.
Jujkunapaq imallatapas ruwaymi pisiyachinman paykunamanta llakikuyninchista
Mayninpiqa llakipakuyninchisqa allinmi kanman, ¿imaynapi?
Apóstol Pablotaqa iñiq t’aqakunamanta ‘ sapa p’unchay yuyariqtinmi llaki ñit’iykuq ’, chaymi tukuy atisqanta ruwaq iñiqmasinkunata kallpachananpaq.
Chay kutipiqa allinmi karan llakipakusqan jujkunata yanapananpaq.
Noqanchispas kaqllatataqmi ruwasunman jujkunapi interesakuspa yanapaspa ima, mana chayqa mana munakuyniyoq kasqanchistan rikuchisunman (Proverbios 17: 17).
“Ama pipas pay kikinpa allinnillantaqa maskhachunchu, aswanpas jujkunaq allinnintapas maskhallachuntaq ”
Wakinqa nishutan llakipakunku ñaupaqpi imapipas pantasqankumanta, qhepaman imaynapi tarikunankumanta, qolqemanta ima.
¿Llakipakushanallachu ñaupaqpi pantasqanchismanta? Qallariy siglopi wakin cristianokunaqa manaraq Diosta reqsishaspankun jatun juchakunapi kausaqku.
Chay cristianokunaqa manan ñaupaqpi pantasqallankupichu yuyaykuranku, aswanpas confiarankun Diospa khuyapayakuyninpi sumaq sonqo kasqanpipas.
Salmo 130: 4 nin: “Qanmi jucha pampachaykuqqa kanki ”, nispa. ¿Llakipakunachu jamuq tiempomanta?
Jesusmi niran: “Ama llakipakuychischu paqarinmantaqa ”,“ sapa p’unchay llakikuyqa chay p’unchayllapaq kachun ”, nispa.
¿Imatan chaywan nisharan?
Manan jamuq tiempomantaqa llakikunachu, aswanpas kunan problemanchiskunallamanta.
Mana chayqa, manan allin yuyaywanchu imatapas ruwasunman.
Cheqaqpunin chayqa, mayninpiqa yanqan ima pasananmantapas llakikushanchis nitaq pasanchu.
Juj yachayniyoq runan niran: “Ama wajchayachiwaypaschu qhapaqyachiwaypaschu ”, nispa (Proverbios 30: 8).
Necesitasqallanwanmi contento karan.
Hebreos 13: 5 textopas ninmi: “Ama qolqe sonqo kaychischu, kunan imachus kapusunkichis chayllawan kusisqa kausaychis.
Diosmi niran: ‘ Manan saqerparisaykichu, manataqmi wikch’urparisaykipaschu ’ ”, nispa.
Qolqeqa tukukuqllan Diosmi ichaqa mana jayk’aqpas paypi confiaqkunataqa saqerparinqachu.
“Manan jayk’aqpas rikuranichu chanin runata Señor Diospa saqerparisqanta, manan jayk’aqpas rikuranichu wawankunatapas mijuna mañapakushaqta ” (Salmo 37: 25)
2008 watapin juj periódico niran: “Kay tiempokunapiqa askha runakunan llakikuypi tarikushanku ”, nispa (The Guardian). 2014 watapi juj periódico nillarantaq:“ Estados Unidospin sinchi askha runakuna nishu llakisqa tarikushanku ”, nispa (The Wall Street Journal).
“Llakipakuyqa runatan ñit’iykun, sumaq simin ichaqa kusichin ” (Proverbios 12: 25).
‘ Sumaq simikunatan ’ tarinchis allin willakuykunapi.
Diospa gobiernonmi pisi tiempollamanta tukuy llakikuykunata tukuchinqa.
Bibliapin prometen: “Diosmi paykunaq ñawinkumanta tukuy weqeta pichanqa, manan wañuypas kanqañachu, manallataqmi llakikuypas, waqaypas, nanaypas kanqañachu ”, nispa.
“Suyakusqanchis Diosmi iñiyniykichispi junt’aykusunkichis kusikuywan thaj - kaywan ima ”
Llakikuyllapi tarikuqkunaqa juj medicomanmi rinanku.
revistaqa manan ima tratamientotapas recomiendanchu.
Azulniyoq q’elloyoq guacamayo.
Largonmi 85 centímetros
IMAYMANA color - color lorokunan phalarinku sach’a - sach’a sonqomanta.
Paykunaqa juj llaqtakunata tariyta munaspan chayaranku América Central, América del Sur nisqaman 1400 watakuna tukuypi jina.
Chay guacamayoqa lorokunaq familianmantan, chay animalkunaqa jatun chupayoqmi kanku llapan continente americano nisqapitaq yunka ukhukunapi kashanku.
Chaymantapachan chay llaqtakunamanta mapakunapi dibujaranku guacamayokunata, chaymi rikuchiran paraisota tarisqankuta.
Guacamayokunaqa orqopas chinapas munay colorkunayoqmi kanku, chayqa manan ancha rikukunchu juj phalaq animalkunapi.
Chay guacamayokunaqa inteligenten kanku askhanpin purinku waqaspataqmi purinku.
Tutallamantan sach’akunamanta lloqsinku yaqa 30 jina.
Paykunaqa mijunankutan maskhamunku, juj lorokuna jinan sillunkuwan jap’inku piconkuwantaq mijunku.
Ch’aki frutaq qarantapas atinkun partiyta.
Chay qhepamanmi mayu patakunaman rinku, chaypin chhikan llank’ita mijunku. Yaqachus jina chay yanapan wijsanku ama nanananpaq jinaspapas kallantaqmi juj alimentokuna chay llank’ipi.
“Diosqa lliutan tiemponpi sumaq tupaqta ruwaran ” (Eclesiastés 3: 11)
Guacamayokunaqa juj parejallayoqmi kanku wañunankukama, iskayninkutaq cuidanku chhiuchinkuta.
Q’esankutan ruwanku sach’a t’oqokunapi, mayuq perqan t’oqokunapi otaq k’ajtokunapipas. Chaykunapin rikukun guacamayokunata parejantin rafrankuta arreglanakuqta.
Wawankuqa soqta killapiña wiñanku chaypas, kinsa watatan tayta - mamankuwanraq kanku.
Montekunapi tiyaspaqa guacamayokunaqa kausanku 30, 40 watakunatan, runakuna cuidaqtinmi ichaqa 60 más watakunata kausanku.
Kanmi 18 clase guacamayokuna, wakinkunaq sutinmi kaypi kashan.
Q’omer rafrayoq guacamayo, otaq pukayoq q’omerniyoq guacamayo.
Largonmi 95 centímetros
Pukayoq q’elloyoq guacamayo.
Largonmi 85 centímetros
Azul guacamayo, otaq jacinto.
Largonmi juj metro.
Chay guacamayoqa lorokunaq familianmantan aswan jatunmi, 1.3 kilo mastataq pesan
PACHANTINMANTA WILLAKUYKUNA
Jujkunawan imaynata kausanaykipaq, ¿maskhankichu Bibliapi consejokunata, icha manachu qhawarinkipas?
Comparay Bibliaq consejonkunata último investigación ruwasqankuwan.
2014 watapi encuesta ruwasqankupin 61% wayna - sipaskuna 18 watankumanta 25 watankukama kaqkuna niranku: “Mana casarakuspa warmi - qhari puñuyqa ‘ manañan problemachu India llaqtapiqa ’ ”, nispa.
Juj doctorpas Hindustan Times periodicopi niran: “Wayna - sipaskunaqa warmi - qhari puñuspankuqa manan casarakuypichu piensanku.
Juj tutallaña otaq unayña kankuman chaypas manan casarakuypiqa piensankuchu ”, nispa. ¿KAYTA TAPUKURANKICHU?
Mayqenmi aswan llakikuyta apamuwanchis, onqoytapas contagiawanchis. ¿Casarasqa kaspa warmi - qhari puñuychu icha mana casarasqa kaspa warmi - qhari puñuychu?
Copenhague Universidadmantan investigacionta ruwaranku 30 watankupi jina kaqkunata.
Estudiranku 10.000 runakunata jina 11 watakunapi. Chaypin kayta yachakuran: Familia ukhupi nishuta discutiqkunan astawanqa wañunku pisillata discutiqkunamantaqa.
Jujnin investigadoran niran: “Phiñachinakuyta allichaqkunaqa otaq pisillata discutiqkunaqa pisillan wañunku wayna - sipasraq kashaspanku ”, nispa. ¿IMA NINMI BIBLIA?
“Tajasqa runaqa tupusqallatan [allinta piensaspan] riman, allin reparaqqa samp’a sonqollan ” (Proverbios 17: 27).
Paykunaqa astawansi discutinku, jinaspapas renegasqas kanku casarakusqankumanta. Chay jina kasqantan yacharanku Luisiana llaqtapi 564 chayllaraq casarasqa parejakunata estudiota ruwaspanku.
¿IMA NINMI BIBLIA?
“Chayrayku, runaqa Diospa [casarakuypi] jujllachasqantaqa ama t’aqachunchu ”.
Bibliata estudiay imaynatan yanaparan juj machaq qosata, carcelpi kaq runatapas vidankuta cambianankupaq.
(Makhay ÑOQAYKUMANTA > RUWASQAYKU)
“Manañan machaq runa kayta munaranichu ”
Diosmi carcelpi kaqkunata yanapan
¿Ima ninkin?
¿Confiasunmanchu Bibliapi tarikuq consejokunapi?
¿Ima niwaqmi?
Bibliaq yachachisqan:
‘ Yachayqa ruwasqankunawanmi reqsichikun ’
© 2016 Watch Tower Bible and Tract Society of Pennsylvania
Manan vendenapaqchu.
Donacionta churayta munaspaqa kay direccionman jaykuy www.jw.org / quz.
Kay revistapi textokunaqa Diospa Simin Qelqa, edición 2004 Bibliamantan; ortografiatan ichaqa noqayku cambiamuyku.
Juj Bibliamanta kaqtinqa textoq qatiqninpin churakun.
Kaykunan kashan
Atikunmi askha simikunaman traduciyta
¿Imaynatan ruwakun?
8 ÑAUPA TIEMPOTA QHAWARISPA
Ignác Semmelweis
10 FAMILIAKUNAPAQ YANAPAYKUNA
¿Imaynatan rimana ima sasachakuypas kaqtin?
12 ¿IMATAN BIBLIA YACHACHIN?
14 Alergiawan intolerancia nisqawan. ¿Kaqllachu?
16 ¿KIKILLANMANTACHU PAQARIMURAN?
Sisiq kunkan
QALLARIYPI KAQ | ATIKUNMI ASKHA SIMIKUNAMAN TRADUCIYTA
KAY mundopi yaqa qanchis waranqa simikuna kasqanraykun viajekunata, negociokunata, educacionta, gobiernokunaq ruwaynintapas sasachan.
Chayqa unay watakunamantañan kallaranpuni.
“Indiamanta Etiopiakama pachaj iskay chunka qanchisniyoq provinciakunapi llapan oficialkunamanpas. Sapanka provinciakunaman qelqayninku qelqapi, rimayninku rimaypi qelqaranku, jinallataq Judío runakunaman qelqayninku qelqapi, rimayninku rimaypi ”.
Kay tiempopiqa manan chaytaqa ruwankuchu yaqa llapa gobiernokuna ni organizacionkunapas.
Ichaqa juj organizacionllan chayta ruwashan.
Chaymantapas ñausakunapaqmi ruwallankutaq imaymana clase braille nisqapi qelqakunata. Llapanpiqa kashan 750 más simikunapin.
Manan chayllachu.
Jehová Diospa testigonkunaqa manan chaykuna ruwasqankumantaqa qolqetachu gananku.
Traductorkunapas juj ruwaypi yanapaqkunapas voluntariokunan kanku.
¿Imaraykutaq chhaynaniraqtari kallpachakunku askha simikunaman traducinankupaq?
¿Imaynatan tukuy chaykunata ruwanku?
Bibliapi leey Ester 8: 9 textota.
QALLARIYPI KAQ
“Mayninpin ninku: ‘ Manan ima llank’aypas traducción jina sasa llank’ayqa kanchu ’, nispa ” (The Cambridge Encyclopedia of Language).
JEHOVÁ DIOSPA testigonkunaq qelqa ruwasqankuqa manan yanqa - yanqa ruwasqachu, allintan planeanku, investiganku, redactanku ima.
Departamento de Redacción nisqan kashan Nueva York llaqtapi, chaypin allinta revisakun exactochu kashan icha manachu ruwasqanku qelqa chayta, chaymantapas kunan tiempopi rimakusqan simikunawanmi qelqanku.
* Chaymantataq qallarikun traduciyta. Departamento de Redacción nisqamantan mundontinpi traductorkunaman traducinanku qelqakunata apachinku.
Yaqa llapa traductorkunaqa llank’anku maypichus traducisqanku simita rimanku chay llaqtapin, wawa kasqankumantapachataq chay simita rimaranku.
Traductorkunaqa allintan entiendenanku traducinankupaq qelqata, chaymantapas allintan yachananku ima simimanchus traducinqaku chay simita. ¡Rijch’ariy!
Kay recuadropin rikunki imaynata traducikun ¡Despertad!
revistata español simiman chayta
Jehová Diospa testigonkunan Estados Unidosmanta inglés simipi qelqakunata apachinku España nacionman traducinankupaq
Manaraq traducishaspan preparakusqankumanta rimanku
Traducisqankutan allinta qhawarinku imayna rimakusqanman jinachus kashan, fácil entiendeychu, exactochu.
Chaymantapas ortografía, gramática nisqatan qhawarillankutaq
Traduciyta tukukuqtintaq sucursalkunaman apachinku traducisqankuta imprimikunanpaq, chaymantataq rakikunanpaq lloqsimun
Mundontinpi español simita yachaqkunan atinku rimasqanku simipi Bibliaq consejonkunata leeyta
¿Imaynatan traducinkichis?
Geraint traductormi nin: “Juj equipon kayku, traducinayku ratoqa yanapanakuykun sasachakuykunata solucionanaykupaq.
Chayta ruwanaykupaqqa manan palabrakunallatachu qhawariyku, aswanpas imatan yachachiyta munashan chaytawanmi.
Chaymantapas imapaq ruwasqan kashan, pikunapaqmi ruwakamuran chaykunatan qhawarillaykutaq ”.
¿Imatan traductorkuna leeqkunamanta munankichis?
“Traductorkunaqa munaykun leeqkuna rimasqanku simipipas qelqakuna ruwakamunman karan jinata qhawarinankuta.
Manan traducisqapas kashanman jinatachu.
Chaymi rimasqanku palabrakunata utilizayku facil - llata entiendenankupaq.
Chhaynapi leeqqa astawanraq leeyta munanqa, gustasqan mijunapas kanman jinata saboreanqa ”.
¿Imaynatan yanapasunkichis chay idiomata rimakusqan llaqtapipuni traduciy?
“Ancha allinmi traducisqayku simita rimakusqan llaqtapi tiyayqa.
Gales llaqtapiqa sapa p’unchaymi uyariyku galés simita, chaywantaq yachayku traducisqaykupi rimasqanku palabrakunatachus utilizashayku chayta.
Traducisqaykuqa kanan rimasqanku jinan, gustanankupaq jina, entiendenankupaq jina ima.
Chay jinapin exacto kanqa traducisqayku ”.
¿Imakunatan ruwankichis traducinaykichispaq?
“Sapanka qelqatan juj equipoman asignawanku.
Traducinaykupaq qelqata allinta entiendenapaqqa sapankaykun leeyku, chaypin qhawariyku imayna ruwasqan kashan, pikunapaq, imamantan rimashan, imapaq ruwasqan kashan, imatan yachanankuta munayku chaykunata.
Chaykunata qhawarispaqa piensaykun imayna traducinaykuta.
” Chaymantataq entiendesqaykumanta parlayku, chhaynapin jujkunamanta yachayku.
Yachallaykutaq allintachus entiendeshayku chayta.
Munaykun traducisqayku runakunaq sonqonman chayananta, imaynan chay qelqata preparamuqkuna munanku jinata ”.
¿Imakunatan equipopi ruwankichis?
“Noqaykuqa munayku leeqkuna jujta leespalla entiendenankutan.
Chaypaqmi askha kutita leeyku sapanka parrafokunata traducispa.
” Jujnin qelqashaqtinqa iskayqa computadoraykupin qhawashayku imata qelqashasqanta.
Traducispaqa manan qechuykumanchu ideakunata nitaq yapaykumanpaschu, chaymantapas qhawariykun imaynata rimakun chayman jinachu qelqasqa kashan chayta, ortografiapas allinmi kanan.
Chaymantataq jujniyku alto kunkawan leen traducisqa parrafota.
Sichus leeshaspa pantan chayqa, qhawariykun imarayku chay pasan chayta.
Traduciyta tukuspañataq jujniyku wajmanta llapanta leen alto kunkawan, jujkunataq uyarispa anotayku imakunapi mejoranaykuta ”.
¡Nishutan llank’ankichis!
“Arí, ch’isiyaqta traducispaykuqa sayk’usqan tukuyku.
Chayraykun qhepantin p’unchayqa samasqa kashaspa jujmanta repasayku.
Tukusqayku qhepa semanakunatan último cambiokuna chayamun.
Chaypiqa wajmantan leellaykutaq.
Tiempotaq pasarun chayqa reparakunmi imakunapiwanraqmi traducisqaykuta mejoraykuman chayta ”.
¿Imakunawanmi yanapachikunkichis traducinaykichispaq?
“Computadoraqa manan atinraqchu tulluyoq aychayoq runakunaq ruwasqanta jina ruwaytaqa.
Jujninmi diccionario jina, utilizasqayku palabrakunatan chayman churayku.
Chaymantapas kallantaqmi biblioteca digital nisqa, chaypin kashan traducisqayku qelqakuna.
Chayta qhawaspan yachayku imaynatan ñaupaqpi sasa palabrakunata traducirayku chayta ”.
¿Imaynatan qhawarinkichis traducisqaykichista?
“Leeqkunapaq juj regalota jinan, chaymi esforzakuyku allin traducisqa kananpaq.
Kusikuykun sichus juj runaq sonqonman chayan revistaykuta leesqan, otaq internetpi direccionniykuman jaykuspa vidankuta cambianku chayqa ”, nispa.
Testigonkunaq qelqa ruwasqankutaqa mundontinpin runakuna rimasqanku simipi leenku.
Llapa qelqakuna, videokuna, internetpi jw.org direccionpi kaqkunapas Bibliamanta allin consejokunan.
Biblia yuyaychaqqa Jehová Diosmi, paymi munan “llapa nacionkunaman, ayllukunaman, rimaykunaman, llaqtakunamanwan ” yachachikuynin chayananta.
Inglés simipin redactakun.
Jaykuy jw.org nisqaman, chaypin tarinki qelqakunata, grabacionkunata, videokunatapas rimasqayki simipi, kallantaqmi juj simikunapipas pachajninpiraq.
Jehová Diospa testigonkunaq internetpi direccionnin
750 más simikunapi
Diosta uyarispaqa wiñaypaqmi kawsanki
Jehová Diospa testigonkunaq ruwasqan folleto
640 más simikunapi
Jehová Diospa testigonkunaq ruwasqan revista
250 más simikunapi
Jehová Diospa testigonkunaq ruwasqan revista
100 más simikunapi
Madagascar nacionmanta Ranaivoarisoa nin: “Saludniymantan mal kani.
Doctorpa nisqan tratamientotan seguini, chaymantapas ¡Rijch’ariy!
revistapi askha temakuna rimasqay simipi lloqsimusqanta leeymi yanapawan, rimasqay simiqa malgache.
revistaq yanapayninwanmi yachani genioy controlayta.
Chay revistapiqa lloqsimun ima mijunakuna mijuymanta, ejercicio ruwaymanta.
* Chaypa nisqanman jina ruwaqtiymi saludniyqa sapa p’unchay mejorashan ”, nispa.
India nacionmanta Janet nin: “Doctorayqami endocrinóloga, payqa gujarati simipi ¡Rijch’ariy!
revistatan utilizan saludmanta yachachinanpaq.
Juj kutinmi charlata qoran juj colegiopi drogamanta alcohol tomaymanta ima, chay semanakuna qhepamantaq alumnokuna niranku ‘ chay revistan tayta - mamaykuta yanaparan qolqenkuta noqaykupi gastanankupaq amataq alcoholpichu ’ ”, nispa.
revistaqa manan ninchu “kay tratamienton allinqa ” nispaqa.
Sapanka runakunan qhawarinan tratamiento chaskisqanta, ima mijuna mijunantapas ima ejercicio ruwanantapas.
revistamanmi qelqaran Angola nacionmanta juj warmi, niranmi: “Pusaq watayoq wawaymi lapizninkunata chinkachisqa, chaymi compañeronkunaq lapizninkuta ch’inlla apamusqa.
Ichaqa portugués simipi Suwakuyqa juchan nisqa videota jw.org direccionpi qhawaspan chay ruwasqanmanta willawaran.
Jinaspataq niwaran escuelanta compañanaypaq compañeronkunawan disculpakamunanpaq, chaymantapas lapizninkuta kutichipunanpaq.
Profesorninmi niwaranku videota llapa compañeronkunaman qhawachinaykupaq, chaypin wakin compañeronkuna niranku manaña jayk’aqpas suwakunankupaq ”, nispa.
2014 watapin Jehová Diospa testigonkuna ruwamuranku aplicación JW Language nisqa yanapayta, chay aplicacionqa gratismi imaymana simipi Bibliamanta yachanapaq. Kashanmi kay simikunapi: alemán, bengalí, birmano, chino, coreano, español, francés, hindi, indonesio, inglés, italiano, japonés, portugués, ruso, suajili, tagalo, tai, turco simipi ima.
Astawan yachanaykipaq jaykuy www.jw.org, jinaspa maskhay aplicación JW Language nisqata.
ÑAUPA TIEMPOTA QHAWARISPA
Semmelweis runaqa mana jayk’aq rikusqantan chay hospitalpi rikuran.
Imaymanataña ruwaranku chay onqoyta chinkachinankupaq chaypas manan atirankuchu.
Semmelweis runaqa sinchitan llakikuran warmikuna ñak’arispa pisi - pisimanta wañukapusqankuta rikuspa.
Chaymi yachayta munaran imaynapi chay onqoy rijurisqanta imaynata chinkachiytapas.
Llank’asqan hospitalpin karan iskay clinicakuna, chaypin warmikuna onqokuqku.
Jujninpin askha warmikuna wañuqku jujninpitaq pisilla.
Ñaupaq kaqpin medicinata estudiaqkuna llank’aqku, qhepa kaqpitaq partera kanankupaq estudiaqkuna.
¿Imaraykun medicinata estudiaqkunaq llank’asqan clinicapi aswan askha warmikuna wañuranku?
Chaytan Semmelweis runa yachayta munaran.
Chaymi chay onqoy imaynapi paqarisqanta yachananpaq investigayta qallariran.
1847 watapi jinan llank’aqmasin amigon Jakob Kolletschka autopsiata ruwashaspa makinta kuchurukuran, infección jaykuruqtintaq wañupuran.
Amigonta autopsia ruwasqanku documentota leespan Semmelweis yacharuran fiebre puerperal nisqa onqoywan jina wañupusqanta.
Chaypin repararuran wañupuqkunaq cuerponpi juj “veneno ” jina kasqanta, chaywan warmikuna contagiakusqankuta.
Doctorkunapas estudiantekunapas wañusqa runakunata autopsiata ruwasqanku qhepamanmi onqoq warmikunata atiendeqku, paykunan mana reparakuspa chay onqoyta apaykuranku.
Qhepa kaq clinicapi llank’aq parterakunaqa manan autopsiata ruwaqkuchu, chaymi paykunaq llank’asqanku clinicapi onqokuq warmikuna pisilla wañuranku.
Chayta yacharuspan kaqpacha llapa llank’aqkunata niran onqoq warmikunata manaraq atiendeshaspa tukuy ima jap’isqankuta limpiota maqchinankupaq, makinkutapas cloruro de calcio nisqawan maqchikunankupaq.
Chhaynata ruwasqanku qhepamanmi pisiyapuran wañupuqkuna, abril killakamaqa sapa 100 warmikunamantan 18 wañupuranku, wata tukuypaqtaq iskay kinsalla wañupuranku.
“Maytan munani hospitalpi onqokuq warmikuna mana wañunankuta, chhaynapi qosakuna esposankuwan kanankupaq, wawakunapas mamankuwan kanankupaq ” (Ignác Semmelweis)
Ichaqa manan llapa llank’aqmasinkunachu kusikuranku chay ruwasqanmanta.
Astawanqa jefenmi phiñakuran, payqa niranmi: ‘ Manan chayraykuqa kanmanchu ’, nispa.
Chaymi hospitalmanta despedipuqtinku Hungría nacionman kutipuran.
Chaypin Departamento de Obstetricia del Hospital San Roque, Pest nisqa llaqtapi llank’ayta qallariran.
Chay hospitalpipas ñaupaqpi ruwasqanta jinan ruwaran, chaymi iskay kinsallaña wañuranku fiebre puerperal nisqawan.
Semmelweis runaqa askha watakunan investigaran chay onqoymanta yachananpaq, chay investigasqantan 1861 watapi Etiología, concepto y profilaxis de la fiebre puerperal nisqa libronpi orqomuran.
Ichaqa unay watakuna qhepamanñan chay libronpi qelqamusqanta allinpaq qhawariranku.
Chaykamaqa waranqa - waranqanpi runakunan wañuranku.
Semmelweis runan kamachiran tukuy imatapas limpiota jap’inankupaq (Robert Tom pintasqan cuadro)
Unay wata qhepamanñan Semmelweis runaq tukuy investigasqanta reconoceranku.
Chay investigasqanmi juj medicokunata yanaparan mana rikukuq kurukuna onqoyta paqarichimusqanta yachanankupaq.
Chaymi astawanqa medicokunata yanaparan imayna jampinankupaq.
Ichaqa kinsa waranqa wata ñaupaqtaraqmi Biblia willaranña wañuqpa ayanta jap’ispaqa ima ruwanankuta.
1800 watakunapin Europa ladopi sapa 100 warmikunamanta 30 warmikuna wañuranku fiebre puerperal nisqawan.
1674 watapin microscopio nisqa aparatoq yanapayninwan yachakuran mana rikukuq kurukuna kasqanta.
Ichaqa manan sut’itapuniqa yacharankuchu chay kurukuna onqoykuna apamusqanta. Chay tiempopiqa autopsia ruwasqanku qhepamanmi makinkuta mana maqchikuspa onqoq warmikunata atiendeqku.
Semmelweis runan yachachiran onqosqakunata atiendenapaq makitaraq maqchikuna kasqanta.
Chaymi askha runakunata wañuymanta salvaran. 1500 watakunapi manaraq Jesús jamushaqtinmi kamachikuy simipi niranña wañuqpa ayanta jap’iqqa qanchis p’unchayta qhelli kananta. Chaykamaqa manan pitapas tupaykunanchu karan.
Chay qhepamantaq bañakunan karan p’achantapas t’aqsanan karan (Números 19: 11 - 22).
FAMILIAKUNAPAQ YANAPAYKUNA | CASARASQAKUNAPAQ
Wakin casarasqakunaqa ima sasachakuymantapas allinta parlashaspan pisi - pisimanta phiñachinakuyta qallarinku, ¿jayk’aqllapas chhaynapi tarikurankichu?
¿Iman yanapasunkichisman mana phiñachinakuspalla parlanaykichispaq?
Chayta yachanapaq ñaupaqta qhawarisun imaynatan warmipas qharipas rimanku chayta.
Yaqa llapa warmikunan lliutaraq willakuyta munanku.
Arí, mayninpiqa parlayllatan necesitakun imapas allichakunanpaq.
Silvia * nin: “Qosayman imayna sientekusqayta willaqtiymi sumaqta entiendewan jinan thaj sientekuni.
Parlasqayku qhepamanqa manañan imamantapas llakikunichu ”, nispa.
Micha nin: “Qosayman imayna sientekusqayta mana willaqtiyqa manan thajchu kani.
Imachus llakichiwasqanmanta willakuqtiymi ichaqa sasachakuyniypas allichakunman jina sientekuni ”, nispa.
Lurdes nin: “Willakusqayman jinan piensani imaynapi chay sasachakuy qallarisqanta imaynatan allichayman chaytapas ”, nispa.
Qharikunaqa sasachakuyta allichaypin astawanqa piensanku.
Wakin qharikunaqa ima sasachakuytapas allicharuspan kusisqa sientekunku.
Chaytaqa ruwanku esposankuta yanapayta munaspan.
Chaymi qosakuna mayninqa phiñakunku esposanku mana kasuqtin.
Sebastianmi nin: “Ima sasachakuypas allichakunanta munaspachá riki imatapas willakunku ”, nispa.
Siete reglas de oro para vivir en pareja nisqa libron nin: “Consejo qoymantaqa entiendeq kaymi aswan importante.
Qosaykiqa otaq esposaykiqa manaraq ima consejotapas qoshaqtiykin munan tukuyta yachanaykita.
Payqa munan uyarisqa kayllatan, manan kaqpacha ima sasachakuytapas allichanaykitachu ”, nispa.
Qosakunapaq consejo. Kallpachakuy tukuy yuyaywan uyarinaykipaq imayna sientekusqanta entiendenaykipaqwan.
Tomás sutiyoq runan nin: “Esposaywan parlasqayku qhepamanmi manapas sasachakuyta allichaymanchu jina sientekuni.
Esposaymi ichaqa uyarinallayta munan ”, nispa.
Esteban runapas ninmi: “Esposaypa parlasqanta mana tatichispa uyariymi aswan allinqa, chaymi rimayta tukuruspa niwan: ‘ Kunanqa thajmi sientekuni ’ ”, nispa.
Kaytan ruwawaq: Sichus esposayki ima sasachakuytapas willasunki chayqa ama kaqpachachu ima consejotapas qoy.
Aswanpas payta qhawaspa makilla uyariy.
Umaykiwan kutichiy acuerdopi kasqaykita.
Willay imatachus entiendesqaykitapas.
Carlos sutiyoq runan nin: “Mayninpin esposayqa entiendenallayta munan ”, nispa (Bibliaq yachachikuynin: Santiago 1: 19).
Esposakunapaq consejo.
Qosaykiman willay imaynatachus yanapanasuykita munanki chayta.
Elena nin: “Yaqapaschá nisunman: ‘ Qosayqa yachanñan imachus necesitasqayta ’, nispa.
Chaywanpas mayninqa sut’itan willananchis imachus necesitasqanchista ”, nispa.
Inesmi nin: “Yaqapaschá nisunman: ‘ Qanwanmi parlariyta munashani, ichaqa uyariwanallaykitan munani, imayna sientekusqayta entiendewanaykita ima ’ ”, nispa.
Yaqapaschá manaña llakikunaykipaq chayta nishasunki.
Ester sutiyoq warmin nin: “Phiñakunaymantaqa sonqoypin nini: ‘ Qosayqa munakuwaspa yanapawayta munaspan kaytaqa niwashan ’ ”, nispa (Bibliaq yachachikuynin: Romanos 12: 10).
Warmi - qharipaq consejo: Llapanchispas imayna jujkunata tratanchis chay jinallatataqmi munanchis tratawananchista.
Ichaqa familiapi ima sasachakuytapas allichanapaqqa esposaykiq otaq qosaykiq munasqanman jinan payta tratanayki.
Miguel sutiyoq runan nin: “Qosakunaqa kallpachakunankun esposankuta uyarinankupaq, esposakunapas qosankuq consejo qosqantan mayninpi uyarikunanku.
Chayta ruwaspan sumaqta kausanqaku ”, nispa (Bibliaq yachachikuynin: 1 Pedro 3: 8).
Kaypiqa manan nishaykuchu llapa qharipas llapa warmipas chhayna kasqankuta.
Ichaqa kaypi yachachikuyqa qharitapas warmitapas yanapanmanmi entiendenakuspa sumaqta rimanankupaq.
Sutinkuqa cambiasqan kashan.
“Llapaykichis usqhaylla uyariq kaychis, ichaqa allin yuyaywan rimaychis ”
“Respetanakuspa jujkuna - jujkunawan aswan allinpaq qhawanakuychis ”
“Llapaykichis juj yuyaylla kaychis, qankunapura llakipayanakuychis, wayqe - panantin jina munanakuychis ”
Biblian nin: ‘ Tiemponpi rimasqaqa may allinmi ’, nispa (Proverbios 15: 23).
Ichaqa comunta imatapas rimayqa sasachakuytan apamun.
Silvian nin: “Ima ratopipas juj sasachakuymanta rimasunman chayqa ch’aqwatan jatarichisunman ”, nispa.
Julian nin: “Sichus qosayki yarqasqa otaq sayk’usqa kashan chayqa, manan ima sasachakuymantapas rimashanachu ”, nispa.
Ichaqa repararuranin sayk’usqa kashasqanta.
Jinan nirani: ‘ Cenayta tukuspaña willasayki ’, nispa.
Qosaytaq agradecekuwaran chayta niqtiy.
Jinan jujmanta willayta qallariqtiy sumaqta uyariwaran ”, nispa.
¿IMATAN BIBLIA YACHACHIN?
Askha runakunan ninku: “Iñiyniyoqmi kani ”, nispa, ichaqa manan yachankuchu imachus iñiy kasqanta.
¿Imataq iñiyri? ¿Imaraykun iñiyniyoq kay ancha importante?
Askha runakunan jujkunaq willasqallanta uyarikuspa imapipas creenku chaytataq ninku: “Noqapas iñinin ”, nispa.
Religioso runakunan ninku: “Iñinin Diospi ”, nispa.
Ichaqa, “¿imaraykun Diospi iñinki? ”
nispa pipas tapuykuqtinmi ninku: “Tayta - mamaymi chayta yachachiwaranku ” otaq“ chhaynatan yachachiwaranku ”, nispa.
Chhaynata uyarillasqankupi creesqankutan ninku: “Iñiy ”, nispa.
Biblian nin: “Iñiyqa suyashasqanchista cheqaqtapuni chaskinanchispaq yuyaymi, mana rikusqanchistapas kashasqanpaqpuni yuyaymi ”, nispa.
Imapas suyakusqanchis cheqaqpuni kasqanta creenapaqqa pruebakunan kanan, chay pruebakunan garantía jina.
Griego simipi “cheqaqtapuni ” nisqa simiqa, manan yanqa suyakuyllamantachu rimashan, aswanpas pruebakuna kasqanrayku seguro kasqanchismantan rimashan.
“Kay pacha qallariymantapachan runakunaqa sut’ita yachanku Diosqa wiñay atiyniyoq kasqanta, payqa Diospuni kasqantapas.
Chaykunataqa manan runakunaqa rikunchu, aswanpas Diosqa kamasqankunapin sut’ita reqsichikun ” Biblian nin: “Pipas mana iñiyniyoq kaspaqa manan Diospa sonqonman chayaqtapuni ruwayta atinmanchu.
Chhaynaqa, pipas Diosman asuykuqqa iñinanpunin Diospa kasqanta, Diosqa maskhaqninkunata saminchaq kasqantapas ”, nispa.
Ñaupaqpi yachasqanchis jina, askha runakunan tayta - mamanku otaq jujkunaq willasqallankuta uyarikuspa ninku: “Iñinin Diospi ”, nispa.
Diosqa manan chaytachu munan.
Payqa munanmi allinta reqsinanchista, munakuq kasqanta yachananchistapas.
Chaymi Biblia kallpachawanchis Diosta maskhananchispaq allinta reqsinanchispaqwan.
“Diosman asuykuychis, jinan payqa asuykamusunkichis ”
Biblian nin: “Iñiyqa uyariywanmi jamun ”, nispa.
Arí, Diospi iñinapaqqa Bibliapi paymanta willawasqanchistan ‘ uyarinanchis ’. ¿Imaynatan chayta ruwasunman?
Bibliatan estudiananchis. Bibliapin yachasun kaykunamanta: ¿Pitaq Diosri?
¿Imaynapin yachanchis Dios kasqanta?
¿Imatan ruwanqa jamuq tiempopi?
Imaymana pruebakunan kan Dios kasqanmanta
Testigokunaqa maytan munayku Bibliamanta yachanaykita.
Internetpi kaq direccionniykupin nin: “Testigokunaqa llapa runamanmi Bibliamanta yachachiyta munayku. Ichaqa manan pitapas obligaykuchu Testigo kapunanpaq.
Creesqankuta respetaspan Bibliaq willasqallanta yachachiyku; sapanka estudianten ima ruwanantapas decidikunan ”, nispa.
Diospi iñinaykipaqqa pruebakunatan maskhanayki, jinaspapas Bibliapi yachachikuykunatan allinta entiendenayki.
Chayta ruwanki chayqa ñaupa tiempo Biblia estudiaqkunaq ruwasqantan qatikunki. ‘ Paykunan Diospa siminta tukuy sonqo chaskikuranku, chaykunaqa jinapunichus kasqantataq Diospa Simin Qelqakunapi sapa p’unchay t’aqwiranku ’.
“Wiñay kausayta chaskinankupaqqa qan sapallan cheqaq Diostan reqsinanku, reqsinallankutaqmi kachamusqayki Jesucristotapas ”
Emily nin: “Mijuyta qallariqtiy jinan simiy seqsiyta qallariran qalluytaq punkimuran.
Manan samariyta atiranichu umaypas muyuytan qallariran.
Chayllamanmi kunkaypi makiykunapipas qhopochakuna rijurimuran.
Jinan hospitalta ¡usqhaylla pasarani! ”, nispa.
YAQA llapa runakunan kusikunku mijuspa.
Chaywanpas wakin runakunan wakin mijunakunata “enemigonkuta ” jina rikunku. ¿Imarayku?
Chaykunata mijuqtinku Emilyta jina alergia jap’isqanrayku.
Paytaqa anafilaxia nisqa alergian jap’iran, chayqa sinchi peligroson.
Ichaqa wakin alergiakunaqa manan chhayna peligrosochu.
Ichaqa investigaq runakuna nisqan jina, doctorman rispan pisilla sut’itapuni yachanku chay onqoywan kasqankuta.
Chaywanpas yachaq runakunan ninku: ‘ Cuerponchispi defensakunan mijunamanta alergia onqoytaqa paqarichin ’, nispa.
Wakin mijuykunapin kan proteína nisqa, chay proteinayoq mijuykunata mijuqtinchismi alergia paqarin.
Cuerponchispi defensakunan pantapakuspa chay proteinamanta cuerponchista defiendeyta qallarin.
Cuerponchispi defensakunan IgE (Inmunoglobulina E) sutiyoq anticuerpo nisqata paqarichin mijusqanchis proteinakunata cuerponchismanta wijch’unanpaq.
Qhepaman chay mijuykunata mijuqtinchisqa ñaupaqpi paqariq anticuerpo nisqakunan histamina nisqata cuerponchispi paqarichin jinaspa cuerponchista reaccionachimuyta qallarin.
Histamina nisqaqa allinmi cuerponchispaq.
Ichaqa manan yachakunchu imaraykun wakin proteinakunata mijuqtinchis cuerponchispa defensankuna IgE nisqa anticuerpo nisqakunata paqarichisqanta, chay qhepaman histamina nisqa paqariqtin cuerponchispi alergia onqoy rijurisqantapas.
Chay proteinayoq mijuykunata chayllaraq mijuqtiykiqa manapaschá imatapas cuerpoyki reparanqachu.
Qhepaman kaqllata mijuqtiykin ichaqa cuerpoykipi alergia rijurimunqa.
Chayqa manan mijunamanta alergia jinachu. Intolerancia alimentaria nispaqa nikun wijsanchis wakin mijuykunata mana chaskisqantan.
Yaqapaschá wakin runakunaq cuerponpi mana kanchu enzimas nisqa otaq mijuykunapi kaq wakin alimentokunata mana chaskinchu jinaspa mijusqanchis wijsallanchispi sayan.
Wakintan chay pasan lecheta tomaqtinku.
Lechepi, otaq lechemanta ruwasqa mijuykunapin kan lactosa nisqa, chaykunapi kaq azucarta cuerpoman ch’eqerichinanpaqmi ch’unchulninchis enzimas nisqata mana paqarichinchu.
Intolerancia alimentaria nisqaqa wijsanchispa mana chaskisqan mijunata mijuqtinchismi jap’ikun.
Ichaqa chay mijunakunata askhata otaq pisita mijusqanchismantan kanqa.
Pisillata mijusun chayqa manapaschá imanawasunpaschu, askhata mijuqtinchismi ichaqa wijsanchis mana chaskinmanchu.
Mijunamanta alergiayoq runakunan ichaqa mana pisillatapas mijunankuchu, alergia jap’ichiq mijunakunaqa kaqraton kausayninkuta peligroman churanman.
Mijunamanta alergia pitapas jap’iqtinqa kunkan, ñawin, qallun iman punkiyta qallarin, seqsin, pukayamun ima.
Sonqonmi muyuyta qallarin, jinaspa aqtupakun otaq diarrea jap’in.
Wakinpaqa cuerponmi chiriyan, uman muyun, desmayan otaq sonqon sayapun.
Anafilaxia nisqa alergiayoq kaspaqa ratollan pipas wañunman.
Mijunamanta alergia onqoytan paqarichinman: leche, runtu, challwa, marisco, trigo, maní, soya, frutos secos nisqakuna.
Alergia onqoyqa jap’inmanmi juch’uytapas jatuntapas.
Wakintaqa jap’in taytan otaq maman alergiayoq kasqanraykun.
Wakintaqa wawa kashaqtinmi jap’in ichaqa wiñasqanman jinan chinkapun.
Intolerancia alimentaria nisqan ichaqa mana nishu gravechu.
Wijsanchispa mana chaskisqan mijuykunata mijuqtinchisqa wijsanchismi nanan, punkin, calambre ima jap’iwanchis; aychanchispin qhopochakuna rijurin, uma nanan, sayk’usqa sientekunchis otaq cuerponchis juj jina kapun.
Chaytaqa paqarichin leche otaq lechemanta ruwasqa mijuykuna, trigo, gluten nisqa, alcoholniyoq ujanakuna otaq levadurayoq mijunakuna.
Sichus mijunamanta alergia jap’isunki otaq wijsayki mana chaskinchu wakin mijunakunata chayqa, doctormanmi rinayki.
Manan kikillaykimantaqa mijuykunata prohibikunaykichu.
Chayta ruwanki chayqa cuerpoykiq necesitasqan alimentokunatan prohibikushawaq jinaspa astawan onqowaq.
Mijunamanta grave alergiayoq runakunaqa onqochisqan mijunakunatan manaña mijunankuchu.
* Ichaqa mana nishu grave alergiayoq otaq wakin mijuykunata wijsan mana chaskinchu chayqa, pisillatapas mayninqa mijunmanmi.
Onqochinman chayqa manañan pisillatapas mijunanchu. Sichus wakin mijunakunamanta alergiayoq kanki otaq wijsayki mana chaskinchu wakin mijunakunata chayqa, ama llakikuychu.
Allpanchispiqa kanmi ajllarikunaykipaq imaymana clase sumaq mijuykuna. Chaytan ruwanku chay onqoyniyoq wakin runakunapas.
Doctorkunan ninku nishu grave alergiayoq runakuna adrenalina (epinefrina) nisqa jampita may risqankumanpas apanankupaq.
Wawakunapas colegioman otaq mayta rispapas chay onqoywan kasqankuta jujkuna yachananpaqmi ima señaltapas otaq qelqatapas apananku.
¿KIKILLANMANTACHU PAQARIMURAN?
Chaymantapas investigarankun imaynapi cuerponmanta aswan llasata imatapas oqariy atisqanta.
Tukuy chaykunawan yanapachikuspan computadorapi sisiq rijch’ayninta jina ruwaruranku cuerponta, imayna ruwasqa kasqanta, imayna funcionasqantawan estudianankupaq.
Sisikunaqa kunkankuwan yanapachikuspan siminkuwan ima llasakunatapas oqarinku.
Kunkanpin tupashan wasa tullunkuna uma tullunwan, chay tullu ukhupitaq kan jank’ukuna jina.
Chay tullukunawan jank’ukunawan iman simp’asqa jina kunkanpi jap’inasqa kashan. Juj ingenieron nin: “Chhayna jap’inasqa kasqanmi sisita yanapan kunkan kuyunanpaq.
Tullunkunapas jank’unkunapas imayna jap’inasqa kasqanmi sisiq umanta wasanwan allinta jujllachan.
Chaymi sisitaqa yanapashanman kunkanwan yanapachikuspa ima llasatapas oqarinanpaq ”, nispa.
Ingenierokunaqa astawanmi investigashanku imaynatapuni sisiq kunkan llasakuna oqarisqanta yachanankupaq, chaywan yanapachikuspa aswan allin robotkunata ruwanankupaq.
¿Ima ninkin chaymanta?
Sisiq kunkan chhayna admiranapaq ruwasqa kasqan, ¿kikillanmantachu paqariran icha kamasqachu karan?
‘ Allin willakuykuna llapa suyukunapaq tukuy t’aqa rimaqkunapaqpas ’
Kay videopin rikunki Jehová Diospa testigonkunaq imakuna ruwasqankuta, mundontinpi Bibliamanta yachachinankupaq pachaj - pachaj simikunapi.
(Jaykuy QELQAKUNA > VIDEOKUNA)
¿Yacharankichu Jehová Diospa testigonkuna 750 más simikunapi traducisqankuta?
¿Imarayku traduciyku?
“Llapa nacionkunaman, ayllukunaman, rimaykunaman, llaqtakunamanwan ” Bibliamanta yachachinaykupaqmi
Kay ¡Rijch’ariy!
revistapin rikunki imaynatan traducikun chayta
© 2016 Watch Tower Bible and Tract Society of Pennsylvania
Manan vendenapaqchu.
Donacionta churayta munaspaqa kay direccionman jaykuy www.jw.org / quz.
Kay revistapi textokunaqa Diospa Simin Qelqa, edición 2004 Bibliamantan; ortografiatan ichaqa noqayku cambiamuyku.
Juj Bibliamanta kaqtinqa textoq qatiqninpin churakun.
Kaykunan kashan
1 Atisqallaykita ruway
2 Qhawariy muyuriqniykita
3 Tiempopaqmi kanqa
7 ¿Ima ninmi Biblia qharipura warmipura puñuymanta?
10 FAMILIAKUNAPAQ YANAPAYKUNA
¿Imaynatan cambiokunaman costumbrakuwaq?
12 ¿IMATAN BIBLIA YACHACHIN?
Agradecekuq kaymanta
14 FAMILIAKUNAPAQ YANAPAYKUNA
¿Imaynatan wawaykita rimapayawaq warmi - qhari puñuymanta?
16 “¡May munaymi kasqa! ”
QALLARIYPI KAQ
DESPERTADORNIN suenaqtinmi Austin puñuy - puñuy jatarispa usqhaylla ejercicio ruwanan p’achawan churakun, chaytan ch’isinraq listota saqeran.
Chaymantataq phawaq lloqsin imaynachus semanapi watantin kinsa kutita ruwasharan jinata.
Laurieqa qosanwan discutisqanku qhepatan phiñasqa kaspa cocinaman jaykun juj paquete chocolateta mijunanpaq, payqa chaytapunin sapa renegaspa ruwan.
¿Imapin Austinwan Lauriewan kaqlla kanku?
Reparakunkuña manaña chaypas, iskayninkutan juj fuerza tanqan, chayqa juj ruwayman costumbrasqa kasqankun.
Qanri, ¿munawaqchu juj allin costumbreyoq kayta?
Yaqapaschá munawaq astawan puñuyta, ejercicio ruwayta, familiaykikunawan rimayta ima.
Otaq munashanki mana allin costumbreta otaq viciota saqeyta, chaykunan kanman: fumay, mana alimentoyoq mijuykuna, nishu tiempo internetllapi kay ima.
Imaynan q’oñi camamanta mana faciltachu lloqsiyta munanchis, chhaynatan mana allin costumbrekunatapas mana faciltachu saqeyta atinchis.
Chhaynaqa, ¿imaynatan costumbreykikunata controlawaq chhaynapi yanapanasuykipaq?
Kinsa consejokunata qhawarisun, chaykunan Bibliapi yachachikuykunaman jina kashan.
QALLARIYPI KAQ | ALLIN COSTUMBREYOQ KANAYKIPAQ CONSEJOKUNA
Yaqapaschá vidaykipi llapan mana allin costumbreykikunata cambiaruyta munawaq.
Niwaqpaschá: “Kay semanan manaña fumapusaqchu, manaña nishu tardeta puñusaqchu, qhelli simikunatapas manaña rimasaqchu, aswanpas ejercicio ruwayta qallarisaq, aswan allinta mijusaq, abueloykunatapas telefonopi wajasaq ”, nispa.
Ichaqa sichus llapanta kaq tiempollapi ruwayta munanki chayqa, manan mayqentapas ruwankichu.
BIBLIAQ YACHACHIKUYNIN: “Lliu runakuna yachachunku allin yuyaywanpuni imatapas ruwaq kasqaykichista ”.
Allin yuyayniyoq runaqa atinallantan ruwan.
Yachanmi tiemponpas, kallpanpas, ima kaqninpas tukukuqlla kasqanta.
Chaymi llapanta qonqaylla cambiananmantaqa pisi - pisimanta ruwan.
Sichus llapanta kaq tiempollapi ruwayta munanki chayqa, manan mayqentapas ruwankichu
Pisi - pisimanta costumbreykikunata cambiay.
Yaqapaschá kaykuna yanapasunkiman.
Iskay listata ruway: Jujninpi churay allin costumbre conseguiy munasqaykita, jujninpitaq saqepuy munasqaykikunata.
Sapanka listapi umaykiman jamusqanta llapanta churay.
Listapi sapanka costumbre churasqaykiman juj numerota churay, mayqentachus aswan importantepaq qhawarinki chayman jina.
Wakillanta listamanta ajllay, jujta otaq iskayllata, jinaspa kallpachakuy chaypi mejoranaykipaq.
Chaymantataq listapi kaq jujkunatañataq ruway.
Usqhaylla mana allin costumbrekunata saqenaykipaqqa allin costumbrekunatan ruwanayki.
Ejemplopaq, yaqapaschá manaña nishutachu televisión qhawayta munanki, aswanpas familiaykikunawan rimayta munanki. Chaypaqqa ama wasiman chayaspapachachu televisionta jap’ichiy aswanpas amigoykita otaq familiaykita telefonopi wajay, imayna kashasqanta yachanaykipaq.
“Aswan allin kaqkunatapas allinta reparanaykichispaqwan ”
“Aswan allinmi imakunaqpas tukukuynin qallariyninmantaqa ” (Eclesiastés 7: 8)
QALLARIYPI KAQ | ALLIN COSTUMBREYOQ KANAYKIPAQ CONSEJOKUNA
Allin alimentoyoq mijuna mijuytachu decidikuranki. Ichaqa ñaupaykipin kashan juj sumaq helado antojakushankitaq.
Fumayta saqepuytachu decidikuranki. Ichaqa amigoykin yachashaspapuni juj cigarrota munachisunki.
¿Kunanpaqchu ejercicio ruwayta piensaranki? Ichaqa, ¿roperopi p’achaykita maskhayllataraqchu qellakunki?
¿Repararankichu chay kinsantin casopi muyuriqpi kaqkuna afectasqanta?
Experienciakunan yachachiwanchis muyuriqninchispi kaqkuna runakunapas allin costumbreyoq kanapaq yanapawananchista otaq manapas; icha kallpachakushaspachus chayllapi quedakapusun chaypaqpas.
BIBLIAQ YACHACHIKUYNIN: “Yuyayniyoqqa mana allin kaqtan reparan jinaspan pakakun, pisi yuyayniyoqkunan ichaqa pasallanku jinaspan k’irisqa rikukapunku ” (Proverbios 22: 3).
Biblian consejawanchis imatapas ruwanapaq ñaupaqmantaña preparakunanchispaq.
Chhaynapin imakunachus aypay munasqanchispi yanapawaqninchis kaqkunata ruwasun.
Allinpunin muyuriqninchispi kaqkunata qhawariy.
Mana allin costumbreta saqey allin costumbretataq ruway
Mana allin costumbreta saqenapaq.
Sichus mana alimentoyoq mijunakunata manaña mijuyta munankichu chayqa, kaytan ruwawaq; amaña chay mijunata rantiychu, chhaynapin chay gustasqasuyki mijunata manaña mijunkiñachu.
Allin costumbreta ruwanapaq.
Sichus tutallamanta ejerciciota ruwayta munanki chayqa, ch’isinmantaraq p’achaykita listota saqey.
Chhaynaqa imatapas ruwanaykipaq ñaupaqmantaña preparanki chayqa, faciltan chay ruwayta qallarinki.
Amigoykikunata allinta ajllay.
Runakunaqa pikunawanchus astawan tiempota pasanchis paykunamanmi rijch’akunchis.
Chayrayku pikunachus yanapasunkikuman allin kaqkuna munasqaykita ruwanaykipaq, paykunawan astawanqa puriy; amataq mana allin costumbreyoqkunawanqa.
“Yachayniyoqkunawan puriqqa yachayniyoqmi kapunqa ” (Proverbios 13: 20)
“K’uchi runaq yuyaykusqankunaqa allinmankaman tukun ” (Proverbios 21: 5)
QALLARIYPI KAQ | ALLIN COSTUMBREYOQ KANAYKIPAQ CONSEJOKUNA
Runakunan ninku juj costumbreyoq kanapaqqa 21 p’unchaykuna pasananta.
Ichaqa investigaqkunaq nisqanman jina, wakin runakunaqa pisi tiempollapin costumbreyoq kanku wakintaq unay tiempopi.
Ichaqa, ¿desanimakunaykichu chaywan?
Kaypi piensay: Yaqapaschá munanki semanapi kinsa kutita ejercicio ruwayta.
Qallariy semanapi atirunki.
Iskay kaq semanapi juj kuti mana atirunkichu.
Kinsa kaq semanapi jujmanta atirunki.
Tawa kaq semanapi juj p’unchaylla ruwayta atirunki.
Pisqa kaq semanapitaq jujmanta cumplirunki. Chaymantapachataq sapa semanan ruwapunki.
Pisqa semanapin chay allin costumbreyoq kayta atirunki.
Yaqapaschá kunanqa nishu tiempo parecesunki, ichaqa sichus aypanki chayqa, kusisqan sientekunki.
BIBLIAQ YACHACHIKUYNIN: “Qanchis kutitaña chanin runa urmanqa chaypas, payqa sayaripullanqapunin ” (Proverbios 24: 16).
Biblian niwanchis imapas mana usqhayllachu atikusqanta.
Arí, jayk’a kutitaña urmasun chaypas, jayk’a kutita sayarisqanchismi aswan importanteqa.
Jayk’a kutitaña urmasun chaypas, jayk’a kutita sayarisqanchismi aswan importanteqa
Mayninpi mana atiruspaqa ama desanimakuychu.
Mayninpiqa imapas karuqtinmi mana tiempo aypasunkichu.
Piensay allinkuna ruwasqaykipi.
Ejemplopaq, sichus wawaykikunawan allinta kausayta munashanki chayqa, tapukuy: “¿Jayk’aqmi k’amiyta munarani ichaqa aguantakurani?
K’aminaymantaqa, ¿imatan ruwarani?
¿Imaynatan jujpipas chayta ruwayman? ”, nispa.
Chaykunapi piensaymi allinpuni kanqa, chhaynapi amaña nishutachu pantarusqaykipi piensanaykipaq.
Bibliapin kashallantaq juj consejokuna, chaykunan yanapasunki ama nishuta llakikunaykipaq. Familiaykiwan allinta apanakunaykipaq, sumaq kausayta tarinaykipaqpas.
Chaypaq Jehová Diospa testigonkunawan rimay otaq internetpi direccionniykuman jaykuy jw.org.
“Ñawiykikunaqa ñaupaqllatapuni qhawachun ” (Proverbios 4: 25)
“Tukuy imaymanata qhepapi qonqampuspaymi imakunachus ñaupaqpi kashan chayman phawashani. Arí, ñaupaqllamanmi phawashani ”
ASKHA nacionkunapin juj discusión kashallan qharipura otaq warmipura casarakuymanta.
Ichaqa Estados Unidos nacionpin 2015 watapi Tribunal Supremo nisqa juj leyta aprobaran, qharipura warmipura casarakunankupaq.
Chayrayku internetpi astawan yachayta munaranku chay temamanta.
Chaymi runakuna tapukuranku: “¿Ima ninmi Biblia? ”, nispa.
Bibliaqa manan willanchu qharipura warmipura casarakuqkunaq derechonmanta.
Ichaqa kay tapuymi importante: ¿Ima ninmi Biblia qharipura otaq warmipura casarakuymanta?
Wakin runakunan yachaqman tukunku, ichaqa manan Bibliata allintachu estudianku.
Wakinmi ninku: “Bibliaqa juchachanmi qharipura warmipura puñuqkunataqa ”, nispa.
Wakinñataq ninku: “Bibliapiqa ninmi: ‘ Runamasiykitan munakunki qan kikiykita jina ’, nispa.
¿Mayqen kaq willakuymi cheqaq?
Bibliaqa juchachanmi qharipura warmipura puñuyta.
Bibliaqa allinpaqmi qhawarin qharipura warmipura puñuyta.
Biblian yachachin qharipura warmipura puñuqkunata cheqnikuyta.
Biblian nin ‘ qharipura puñuqkuna ’ Diospa gobiernonman mana jaykunankuta.
Kaqllatataqmi nin warmikunamantapas.
Biblian yachachin warmiwan qhariwan casarakuspalla puñuy atisqankuta (Génesis 1: 27, 28; Proverbios 5: 18, 19).
Bibliaqa juchachanña qharipura otaq warmipura puñuyta chaypas, manan chay runakunata cheqnikuytachu yachachin; nitaq paykuna contra jatarispa mana allin trataytapaschu.
Noqaykuqa creeykun Bibliapi kamachikuykuna allinpuni kasqanta, chaymi chayman jina kausayku (Isaías 48: 17).
Chayraykun rechazayku Bibliaq juchachasqan ruwaykunata, chaypin kashan qharipura warmipura puñuypas.
Testigokunaqa chay jina kausaytan ajllakuyku, derechoykupitaqmi kashayku chayta ruwanaykupaq.
Testigokunaqa Bibliaq nisqanman jinan jujkunata sumaqta tratayku, imaynan noqaykupas tratasqa kayta munayku jinata
Kallpachakuykun ‘ lliu runawan thajpi kanaykupaqpas ’.
Noqaykuqa mana allinpaqña qhawariyku qharipura warmipura puñuyta chaypas, manan jujkunata obligaykuchu noqayku jina piensanankupaq, manan qharipura warmipura puñuqkunatapas maltrataykuchu.
Manan chaykuna pasaqtinpas kusikuykuchu.
Tukuy atisqaykutan ruwayku Bibliaq kamachisqanman jina jujkunata tratanaykupaq, imaynatachus tratawanankuta munayku chayman jina tratanaykupaq.
Wakinmi piensanku Biblia qharipura puñuqkuna cheqnikuyta yachachinanpaq.
Chayman jina kausaqkunatataq piensayninkuta mana cambiay munaq runakunata jina qhawarinku.
Chhaynata piensaqkunapaqqa qharipura puñuqkunata rechazayqa kaqllan juj colorniyoq runakunata rechazaywan.
Ichaqa, ¿allinchu chay jinata comparay?
Qharipura otaq warmipura puñuy comportamientota rechazayqa manan kaqllachu chhaynata kausaq runakunata rechazaywan.
Bibliaqa cristianokunatan nin tukuy clase runakunata respetanankupaq.
Ichaqa manan chaywanqa nishanchu cristianokuna tukuy clase comportamientota aceptanankuta.
Juj ejemplota churasun.
Yaqapachá cigarro fumayta cuerpoykipaq mana allin kasqanta qhawarinki, llank’anaykipi compañeroykitaq fumaq runa.
¿Mana imatapas aceptaq runa jinachu qhawarisqa kawaq mana compañeroyki jina piensasqaykimanta?
¿Mana fumasqaykiraykuchu jujkunata cheqnikuq runa jina qhawarisqa kawaq?
Sichus compañeroyki obligasunkiman fumaymanta piensasqaykita cambianaykipaq chayqa, ¿manachu chay mana imatapas aceptaq runaman payta tukuchinman?
Testigokunaqa Bibliaq kamachisqanman jina ruwanaykupaqmi decidikuyku, chaymi Bibliaq prohibisqan ruwaykunata mana ruwaykuchu.
Ichaqa manan burlakuykuchu nitaq pisichaykuchu jujnirayta ruwaq runakunata.
¿Ima nisunmanmi qharipura warmipura puñuyta munaq runakunamanta?
¿Chhaynachu naceranku?
Chhayna kaqtinqa, ¿juchachu kanman paykunata criticay?
Bibliaqa manan ninchu imarayku warmipura qharipura tiyasqankuta ichaqa ninmi wakin runakunapi mana allin pensamientokuna saphichakusqanta.
Ichaqa sichus Diospa allin qhawarisqan kayta munanchis chayqa, Bibliaq juchachasqan ruwaykunatan mana ruwananchischu, chaypin kashan qharipura warmipura puñuypas.
Wakinqa piensankun Bibliaq kamachisqan nishu estricto kananpaq.
Ichaqa chhayna piensayqa “cuerponchispa munayninman jinan ruwananchis ” niq runakunamantan jamun, wakintaq ninku:“ Cuerponchispa munaynintaqa manan controlayta atisunmanchu nitaqmi controlananchischu ”, nispa.
Biblian ichaqa willan controlay atikusqanta.
Animalkunaqa kikillankumantan ruwanku, runakunan ichaqa atinchis decidiyta ima ruwayta ima mana ruwaytapas.
Kay ejemplopi piensay. Investigaqkunan ninku wakin runaqa juj comportamientoyoq nacesqankuta, yaqapaschá maqakuq runa kanman.
Bibliaqa manan willanchu runakuna millay comportamientoyoq nacesqankuta, ichaqa willanmi ‘ saltaq sonqo ’ ‘ k’araq phiñakuq ’ runakunamanta (Proverbios 22: 24; 29: 22).
Chaymi nin: “Qankunamanta wijch’upuychis tukuy ima sintipakuq kayta, phiñasqa kayta ”, nispa (Salmo 37: 8; Efesios 4: 31).
Wakillanmi Bibliapi chay nisqanwanqa mana acuerdopichu kankuman.
Yaqapaschá ninkuman: “Chay consejoqa nishu estricton maqakuq runakunapaq ”, nispa.
Chhaynatan piensanku mana casado kashaspa warmi - qhari puñuymantapas. Chaykunamanta rimaspan Biblia nin: “Sapankaykichismi yachanaykichis cuerpoykichis kamachiyta, chhaynapi ch’uya kanaykichispaq allin qhawarisqa kanaykichispaqwan.
Ama Diosta mana reqsiq [...] runakuna jinaqa kaychischu, paykunaqa mana controlakuspan sinchita warminayachikunku qharinayachikunku ima, manan chaykunawanqa amikunkupaschu ”, nispa.
Qallariy siglopi cristianoman tukupuyta munaq runakunaq kausayninqa jujniraymi ñaupaqpi karan, juj llaqtakunamantataq karankupas.
Wakinqa jatun cambiokunatan vidankupi ruwananku karan. Ejemplopaq, qhelli juchapi puriqkunamanta, ídolo adoraqkunamanta, warmipura otaq qharipura puñuqkunamanta rimaspan Biblia nin: “Chhaynan wakinniykichisqa karankichis ”, nispa.
Chaywan nishanchu, ¿warmipura otaq qharipura puñuqkuna manaña jayk’aqpas chayta munananku kasqanta?
Manan. Bibliaqa nillantaqmi: “Diospa espiritunman jinallapuni purishaychis, chhaynapin mana aychaq ima munaynintapas ruwankichischu ”, nispa.
Bibliaqa manan nishanchu cristianokuna mana jayk’aqpas chaykuna munanankuta, aswanpas decidinkun mana ruwanankupaq.
Arí, controlakunkun chaypi mana piensanankupaq, chhaynapi mana urmanankupaq.
Biblian riman munaymanta ruwaymantapas.
Qharipura puñuyta munaq runakunaqa atinkumanmi piensayninku controlayta, imaynan controlanku renegayninkuta, jujwan pantayta otaq sinchi munapayayninkutapas jinata.
Jehová Diospa testigonkunaqa kasukuykun Bibliapi kamachikuykunata, ichaqa manan pitapas obligaykuchu noqayku jina piensanankupaqqa.
Manataqmi jujnirayta kausaq runakunata protegeq leykuna contrapas kaykuchu.
Willasqaykuqa runakunatan yanapan, chaymi uyarikuqkunaman willayku.
Romanos 12: 18: “Tukuy atisqaykichista ruwaychis lliu runawan sumaqta kausanaykichispaq ”
Isaías 48: 17: “Noqan Diosniyki [...] allinniykipaq yachachiyki ”
1 Corintios 6: 18: “¡Ayqeychis qhelli jucha ruwaymanta! ”
1 Pedro 2: 17: “Llapa runakunata respetaychis ”
Colosenses 3: 5: “Wañuchiychis aycha cuerpoykichista, chhaynapi ama qhelli juchaman urmanaykichispaq, ama millakunapaq kaqkunata ruwanaykichispaq, ama sinchi warminayachikuywan otaq qharinayachikuywan vencechikunaykichispaq ”
Santiago 1: 14, 15: “Aswanpas sapankan pruebamanqa churakun imachus munasqanwan tentasqa kaspa sonqonta suwachikuspa.
Wiñaruspataq chay munapayayqa juchata paqarichin ”
FAMILIAKUNAPAQ YANAPAYKUNA | WAYNA - SIPASKUNAPAQ
Papaykiq llank’ananwanmi juj ladoman astakapunkichis.
Munasqa amigaykin juj llaqtaman ripunqa.
Kuraq hermanoykin casarakapuspa ripunqa.
¿Faciltachu costumbrakuwaq chay cambiokunaman?
Wayrawan q’ewikuq sach’aqa aguantanmi nishu fuerte wayrakunata.
Chay sach’a jinan qanpas kawaq cambiokuna chayamuqtin. ¿Imaynatan chayta ruwawaq?
Ñaupaqtaqa qhawarisun cambiokunamanta imakuna yachanaykita.
Cambiokunaqa kanqapunin.
Biblian runakunamanta willan: “Sapankan imaynapipas rikukunku ”, nispa (Eclesiastés 9: 11).
Chay simikuna cheqaq kasqantaqa rikunkipunin vidaykipi.
Ichaqa manan tukuy ima qonqaylla sucedeqchu mana allin kanman.
Wakin cambiotaqa mana allinpaqña piensawaq chaypas, allinpin tukunman.
Chaywanpas yaqa llapa runan imakunachus ruwasqankuwan imakunachus yachasqankuwan allillan sientekunku, cambiokuna chayamuqtintaq ichaqa llakipakunku.
Adolescentekunapaqqa sasapunin.
Alex * sutiyoq wayna nin: “Qan kikiykin cuerpoykipi cambiayta qallarinkiña, ichaqa muyuriqniykipi cambiokuna kaqtinqa aswan uma nanayraqmi ”, nispa.
Chaymantapas sasan wayna - sipaskunapaqqa kallanmantaq mana experienciayoq kasqankurayku.
Kuraqkunan ichaqa yachankuña sasachakuykuna atipayta, ñaupaqpi imaymana pasasqankuwan.
Atiwaqmi costumbrakuyta.
Wakin adolescentekunaqa ima desgraciapipas tarikuspaqa yacharankun jujmanta recuperakuyta.
Paykunaqa ima problemapi tarikuspapas aguantankun, jinaspapas chaymantan juj leccionta orqonku.
Recuperakuyta yachaq adolescentekunaqa sasachakuypi tarikuspapas manan urmankuchu drogakuyman alcohol ujaymanpas.
Aceptay imaynapi tarikusqaykita.
Qanqa munankichá vidayki controlayta, ichaqa manan atiwaqchu.
Amigoykikunaqa ripunqakun otaq casarakapunqakun, hermanoykikunaqa wiñaspan ripunqaku, familiaykipas juj ladomanmi astakapunqa, chhaynapitaq amigoykikunata tukuy reqsisqaykitapas saqepunayki kanqa.
Aceptanaykin chaykunata, mana allin pensamientokuna ama ñit’inasuykipaq (Bibliaq yachachikuynin: Eclesiastés 7: 10).
Jamuq tiempopi piensay.
Ñaupaq vidallaykipi piensayqa, qhepata qhawanapaq carroq espejonta qhawashaspalla manejay jinan.
Ñaupaq vidanchista qhawariyqa allinmi mayninpiqa, ichaqa astawanqa piensananchis jamuq tiempopin.
Chhaynallataqmi pasan cambiokuna kaqtinpas, chayrayku kallpachakuy jamuq tiempopi piensanaykipaq (Proverbios 4: 25).
Ejemplopaq, ¿ima metakunatan churakuwaq jamuq killakunapaq otaq kaymanta soqta killapaq?
Allin kaqkunapi piensay.
Laura sipas nin: “Recuperakunaykipaqqa imayna runa kasqaykimantan kanqa, kunan vidaykimanta allin kaqkunata qhawariy ”, nispa.
¿Ima allin kaqtan niwaq kunan vidaykimanta?
(Bibliaq yachachikuynin: Eclesiastés 6: 9.)
Victoria sipasmi yuyarin adolescente kashaqtin llapa amigonkuna karuta ripusqankuta.
Ninmi: “Sapaymi sientekuq kani.
Tukuypas ñaupaqpi jina kanantan munarani.
Ichaqa ñaupa vidaypi piensaspan reparani chay cambiorayku yuyayniyoqman tukupusqayta.
Cuentatan qokurani yuyayniyoqman tukunapaqqa cambiana kasqanta, jinallataq muyuriqniypi runakuna amigoyman tukupuy atisqankuta ”, nispa (Bibliaq yachachikuynin: Proverbios 27: 10).
Ñaupaq vidallaykipi piensayqa, qhepata qhawanapaq carroq espejonta qhawashaspalla manejay jinan
Jujkunapaq imatapas ruwapuy.
Chaymantan Biblia nin: “Amataq munaynillaykichistaqa maskhaychischu, aswanpas jujkunaq munaynintawan maskhaychis ”, nispa.
Problemanchiskunata atipanapaqqa jujkunata yanapaymi ancha allin. 17 watayoq Anna nin: “Wiñashaspaymi repararani pitapas yanapaspa allin sientekusqayta. Payqa noqa jinan tarikusharan otaq noqamanta aswanraqpas ”, nispa.
Wakin sutikunaqa cambiasqan kashan.
“Aman jayk’aqpas ninkichu: ¿Imanaqtintaq ñaupa p’unchaykunaqa kay p’unchaykunamanta aswan allin karan? nispaykiqa ” (Eclesiastés 7: 10)
“Aswan allinmi ñawiwan rikuyqa yuyayllapi munapakuymantaqa ” (Eclesiastés 6: 9)
“Aswan allinmi sispa wasimasiman riyqa karupi kashaq wayqeqta riymantaqa ” (Proverbios 27: 10)
“Wayna - sipaskunaqa atinqakun recuperakuyta, sichus sasachakuykunapi tarikusqankuta allinta qhawarinqaku chayqa.
Aceptanankun cambiokuna vidankupi kanantaqa. Chhayna kaqtinqa ñaupaqllamanmi purishanqaku.
Allillanmi imapas lloqsinqa ”
“Problema pasaruqtinqa manan chaypi tukuy tiempochu piensashani, aswanpas jamuqpin piensani.
Recuperakunapaqqa jamuq tiempotan qhawana manan qhepatachu ”
MATRIMONIOS Y PADRES
Cómo dejar de discutir
¿Campopi pakasqa bombakuna kasqanpipas purishawaq jinachu sientekunki? Chayqa kanman parejaykiwan imallapas kaqtin discutiy jinan.
Chhayna kaqtinqa kay artículo yanapasunkiman.
(Maskhay ENSEÑANZAS BÍBLICAS > MATRIMONIOS Y PADRES nisqapi)
Wayna - sipaskuna rimanku: Diospi creeymanta
¿Imaraykun creesunman kamasqa kasqanchispi?
(Maskhay QELQAKUNA > VIDEOKUNA > WAYNA - SIPASKUNAPAQ nisqapi)
Mana allin costumbrenchiskunata cambiayqa tiempopaqmi; ichaqa, ¿allinninchispaqchu kanman?
Bibliaq yachachisqan:
“Aswan allinmi imakunaqpas tukukuynin qallariyninmantaqa ” (Eclesiastés 7: 8)
Kay temakunapin Bibliamanta yachachikuykuna kashan, chaykunan runakunata yanapan allin costumbrekunayoq kanankupaq.
FAMILIAKUNAPAQ YANAPAYKUNA | TAYTA - MAMAKUNAPAQ
Antesqa tayta - mamakunan ñaupaqta wawankuman warmi - qhari puñuymanta rimapayayta atiqku.
Pisi - pisimantan chay temamanta explicaqku, wawankuq necesitasqanman, edadninman jina.
Kunanmi ichaqa cambiapun.
Juj libro nin: “Kunanqa mensajekunapi programakunapas warmi - qhari puñuyllamantañan riman. Chaytan wawakunaqa juch’uyninkumantapacha rikushankuña ”, nispa (The Lolita Effect).
¿Imaynatan kay cambio wawakunata afectan?
Warmi - qhari puñuymantaqa tukuy ladopin rimanku.
Deborah Roffman qelqaran: “Rimasqankupi, peliculakunapi, librokunapi, takikunapi, propagandakunapi, pujllaykunapi, celularkunapi, computadorakunapi iman warmi - qhari puñuymanta willakuykuna, fotokuna, junt’a kashan, chaymi askha [wayna - sipasman tukushaqkuna, wawakunapas] piensankuman vidankupiqa warmi - qhari puñuy aswan importante kasqanta ”, nispa (Talk to Me First).
Propagandan juchayoq.
Propaganda ruwaqkuna tiendakunapipas t’eqe p’achakunatan wawakunapaq vendenku. Chaykunan wawakunata yachachin cuerponku imayna rikukusqanpi astawan piensanankupaq.
Juj libron nin: “Vendeqkunaqa yachankun wawakuna compañeronkuq allin qhawarisqan kay munasqankuta, chaytan aprovechanku.
Chay fotokunaqa p’achakunapas manan warmi - qhari puñuypi piensanankupaqchu, aswanpas mosoq p’achakunata rantinankupaqmi ”, nispa (So Sexy So Soon).
Manan yachayllachu yachana.
Imaynan carro manejaqqa mana carroq imayna funcionasqallantachu yachanan aswanpas responsable kanan, kaqllataqmi warmi - qhari puñuymantapas manan yachayllachu yachana, aswanpas chay yachasqanchistan allinta utilizana decidinapaq.
Chhaynaqa: Kunanmi astawanqa wawaykikunata yanapanayki ‘ yuyayninkuta allinta llank’achinankupaq ’, chhaynapi “allin kaqta mana allin kaqtapas reparanankupaq ”.
Wawaykiwan rimay.
Warmi - qhari puñuymanta wawakunawan rimay sasaña kanman chaypas, deberniykin rimanaykipaq (Bibliaq yachachikuynin: Proverbios 22: 6).
Pisi - pisimanta rimapayay.
Juj kutillapi unayta warmi - qhari puñuymanta rimanaykichismantaqa, yaqapaschá viajashaspa otaq wasipi imatapas ruwashaspa rimawaqchis.
Wawaykita “¿gustasunkichu chhayna propagandakuna? ”
nispa tapunaykimantaqa niwaqmi, “¿imaraykutaq chhayna fotokunata churanku mercaderiankuta vendenankupaq? ”, nispa.
Jinaspa imachus nisqanta uyarispa tapuwaq: “Qanrí, ¿imatataq chaymanta piensanki? ”, nispa (Bibliaq yachachikuynin: Deuteronomio 6: 6, 7).
Qhawariy jayk’a watayoq kashasqanta.
Wawakunaqa manaraq escuelaman rishaspan yachanankuña qhari kayninmanta warmi kayninmanta sutinta; yachanallankutaqmi violadorkunamanta imayna cuidakuyta.
Wiñasqankuman jinan willawaq imaynapi wawakuna paqarisqanta.
Manaraq adolescencianman chayashaspaqa entiendenanñan cuerpon cambiananta, warmi - qhari puñuy pikunallapaq kasqantapas.
Allin runa kananpaq consejota qoy.
Juch’uyninmantapacha yachachiy honrado, respetoyoq, allin runa kananpaq.
Chhaynapin warmi - qhari puñuymanta rimapayaqtiykiqa mana chanzapaq jinachu qhawarinqa.
Sut’ita niy imachus piensasqaykita.
Ejemplopaq, sichus mana casado kashaspa warmi - qhari puñuyta mana allinpaq qhawarinki chayqa, sut’ita willay.
Explicay imarayku mana allin kasqanta, ima peligrokuna kanman chaytapas.
Juj libron nin: “Sichus juj wayna yachan warmi - qhari puñuyta tayta - maman mana permitesqanta chayqa, manan faciltachu urman ”, nispa (Beyond the Big Talk).
Allin ejemplo kay.
Yachachisqaykiman jina kausay.
Kaykunata tapukuy: “¿Asikunichu mana allin chistekunata willaqtinku?
¿T’eqe p’achakunawanchu churakuni?
Chaykunata ruwanki chayqa, manan yachachisqayki wawaykikunaq sonqonman chayanqachu (Bibliaq yachachikuynin: Romanos 2: 21).
Allinpaq qhawarichiy.
Matrimoniopi warmi - qhari puñuyqa Diospa regalonmi (Proverbios 5: 18, 19). Wawaykita niy casarakuspa chay regalowan kusikunanta.
Ichaqa manan llakipakunqachu nitaq sufrinqachu imaynan mana casado kashaspa warmi - qhari puñuqkuna tarikunku jinataqa.
“Wawata yachachiy imaynatachus kausananpaq, machuyapuspapas manapunin chaytaqa qonqanqachu ” (Proverbios 22: 6)
“Yachachillaychispuni [Diospa kamachikuyninkunata] wawaykichiskunaman ” (Deuteronomio 6: 6, 7)
“Jujkunata yachachispaqa, ¿imanaqtintaq qanri mana yachachisqaykiman jinachu kausanki? ”
Imataña runakuna ninkuman chaypas, tayta - mamakunaq nisqanmi wawakunaq adolescentekunaq sonqonman chayan, manan compañeronkuq nisqanchu.
Juj libron nin: “Wawakunaqa kuraqkunaq yanapaynintan maskhanku muyuriqninkupi tukuy imatapas entiendenankupaq, chaypi allin sientekunankupaqpas.
Maypachachus mana uyarinchischu nitaq tiempotapas jap’inchischu paykuna yanapanapaq, chayllapin juj runakunata uyarinku.
Unaymantaña investigacionkuna ruwakusqanman jina, sexualidad temakunamanta sut’inta rimaq wakin familiakunapi wawakunaqa allintan imatapas decidinku, responsable kanku, astawanqa chay comportamientotan casarakunanku tiempopaq saqenku ”, nispa (Talk to Me First).
¿IMATAN BIBLIA YACHACHIN?
Agradecido kayqa allinpunin cuerponchispaq, yuyayninchispaq, allin sientekunanchispaqpas, chaymi chay costumbrenchisqa kananpuni.
Agradecido runakunaqa manan ratullachu desanimakunku, kusikuytan tarinku, allin saludniyoqmi kanku, ima problemapiña tarikuspapas atipankun, allin amigokunayoqtaqmi kankupas ” (Harvard Mental Health Letter).
Bibliaqa agracedekuq kanapaqmi kallpachawanchis, apóstol Pablo niran: “Agradecekuq kaychis ”, nispa.
Jinaspapas pay kikinmi allin ejemplo karan.
Payqa Diostan “gracias ” niqpuni pipas predicasqanta sumaqta chaskikuqtinqa.
Kusisqalla kausanapaqqa agradecido runan kana, manan “gracias ” nispallachu nina.
Chhayna kaspaqa manan suyasunchu jujkuna especialta tratawananchista, manan envidiakusunchu nitaq sintipakusunchu.
Chhaynapin jujkunamanta mana karunchakusunchu.
Kamaqninchis Diosqa allin ejemplotan qowanchis.
Hebreos 6: 10 nin: “Diosqa chaninpunin, payqa manapunin qonqanqachu imachus ruwasqaykichista sutinta munakusqaykichistapas ”, nispa.
Chaypin yachanchis Diospaqqa mana agradecekuq kayqa mana chanin kasqanta.
“Kusisqallapuni kashaychis.
Tukuy imamanta graciastapas qoshallaychispuni ”
Pipas regalota qowaqtinchis, sumaq simikunata niwaqtinchis otaq yanapawasqanchisrayku sonqomanta agradecekunchis chayqa, munasqata valorasqata iman sientechinchis.
Mana reqsisqa runakunapas kusisqan sientekunku. Ejemplopaq punkuta kichariwasqanchismanta agracedecekuqtinchis.
Jesusmi niran: “Qoshallaychis jujkunaman, chhaynapin qankunamanpas qosunkichis.
Qhasqoykichis bolsillopin jich’aykusunkichis llasaqta, allin ñit’isqata, chhafchisqata, junt’ay - junt’ata ”, nispa.
Vanuatu nacionmanta Rose sutiyoq sipaschamanta rimasun, payqa roqt’un.
Roseqa Jehová Diospa testigonkunaq juñunakuyninkumanmi riq, ichaqa manan beneficiakuqchu makiwan rimayta mana yachasqanrayku, jujkunapas manan yacharankuchu.
Ichaqa juj kutinmi makiwan rimayta yachaq casado hermanokuna iñiq t’aqanman visitasqaku.
Paykunan Roseta qhawarispa, juj cursota organizaranku makiwan rimayta yachanankupaq.
Chaymantan Roseqa agradecesqa kasharan, niranmi: “Ancha kusisqan kashani askha amigokunayoq kasqayrayku, paykunaqa munakuwankun ”, nispa.
Paypa agradecekusqanta rikuspa, iñiq t’aqapipas participasqanta rikuspan chay matrimonioqa kusisqa kasharanku.
Roseqa anchatan valoran jujkuna makiwan rimayta yachanankupaq sacrificiokuna ruwasqankuta rikuspa.
“Gracias qoy sacrificiota jaywaqniyqa jatunchawanmi ” (Salmo 50: 23)
Runakunaqa imachus piensasqanchisman jinan sientekunchis.
Biblia qelqaq Davidmi oracionpi Diosta niran: “Ñaupa p’unchaykunatan yuyarini, tukuy ruwasqaykikunatan yuyaymanani, makiykiq ruwasqankunatan qhawarini ”, nispa (Salmo 143: 5).
Davidqa tukuy tiempon anchata yuyaymanaq Diospa ruwasqankunapi, chaymi yanaparan agradecido runa kananpaq (Salmo 71: 5, 17).
Biblian niwanchis “tukuy cheqaq kaqpi, [...] tukuy munakuyman apaq kaqpi, tukuy allin qhawarisqa kayman apaq kaqpi, tukuy allin kaqkunapi, lliu imapas jatunchanapaq jina kaqkunapi ” ima ‘ piensashanallanchispaq ’.
“Piensashallaychis ” nisqa simiqa chaykunapi yuyaymanay ancha importante kasqanmantan rimashan. Chayta ruwaspaqa ancha agradecekuq runan kasun.
“Tukuy ruwasqankunapin yuyaymanasaq, ruwasqankunatan yuyarisaq ” (Salmo 77: 12)
COREA DEL SUR nacionmanta orientación vocacional nisqa cursota dictaq Soo - jeong profesoran niran: “Alumnokunaqa anchatan kusikunku ¿Imaynan kanku allin amigokuna?
nisqa videota qhawaspa.
Qhawayta tukuspan kay jinata ninku ‘ Manan jayk’aqpas amigokunayoq kaytaqa chhaynapaqchu qhawarirani.
¡May munaymi kasqa! ’, nispa.
Wakintaq ‘ yanapayta necesitaspayqa jaykullasaqpunin internetpi chay direccionman ’, nispa.
Askha profesorkunamanmi chay videokunata recomendarani, paykunamanqa anchatan gustaran, chay yanapaykunata clasenkupi utilizanankupaq ”, nispa.
Chay nacionpiqa askha wayna - sipaskunatan anchata yanapallarantaq videokuna; ejemplopaq ¿Imaynatan defiendekuwaq mana maqanakuspalla?
nisqa. Juj profesora Fundación para la Prevención de la Violencia Juvenil nisqapaq llank’an.
Paymi chay videota clasenpi utilizasqa, niranmi: “Videotaqa llapankun clasepi qhawayta munanku, videokunaqa qhawayta munanaykipaq jinan.
Jinaspapas, manan sasachakuypi tarikuspa imata ruwanallaykipaqchu yanapasunki, aswanpas reparachisunkin imatachus ruwawaq mana urmanaykipaq chayta ”, nispa.
Llank’asqan fundacionmantan tapukuranku atinkumanchus chay videokuna utilizayta escuelakunapi colegiokunapi charlakunata qospa chayta, jinan permisota qoranku.
Policiakunapas utilizashankun jw.org direccionpi kaq videokunata.
Sichus manaraq internetpi direccionniykuman jaykunkichu chayqa, animaykikun jaykunaykipaq.
Chaypi kaqkunata qhawayqa facil - llan, chaymanta audio, video juj qelqakunata descargaypas gratisllan.
Tukukunqañan ñak’ariykuna
Hunt’asqan ruwasqankunaqa. ” (DEUTERONOMIO 32: 4.)
1, 2. (a) ¿Ima rayku ancha chaninpaq hap’inchis wiñay kawsay suyakuyninchista?
(b) ¿Iman wakinta hark’an sumaq kawsay munachiwaqninchis Diospi mana iñinankupaq?
¿YUYAYKULLANKICHU Paraisopi imayna kawsay kananmanta?
Yaqapaschá yuyaykunki paraisopiña tiyashasqaykita chaypi llapa animalkunata sach’akunatapas reqsishaspa.
Otaq kusisqa llank’ashanki kay Allpa paraisoman tukunanpaq.
Yaqapaschá munashanki dibujayta, pintayta, sumaq wasikuna hatarichiyta, sumaq takikuna takiyta tocayta, huk ruwaykunatapas ruwayta, kunanqa manan chaykuna ruwayta atinkichu sinchi ruwanaykikuna kasqan rayku.
Imaynaña kaqtinpas “cheqaq kawsayman ” aypaytaqa munankipunichá, chaypaqmi Jehová Diosqa kamawaranchis wiñay - wiñay kawsananchispaq.
Bibliaq yachachisqan suyakuymanta hukkunaman willayqa ¡anchatan kusichiwanchis!
Wakinmi ichaqa mana munankuchu chay suyakuymanta uyariyta, yanqallan mosqoyllan nispanku.
Wiñay kawsay munachiwaqninchis Diospipas manan iñinkuchu.
Wakintaqa hark’ashanman imaymana mana allinkuna rikusqanku.
Paykuna ninku, Dios tukuy atiyniyoq kashaspa munakuq kashaspapas, ¿ima raykutaq mana allinkunapas ñak’ariykunapas kan?
nispa. Nillankutaq Dios kanman chayqa, manan mana allinkunataqa hinallata qhawanmanchu, icha mana atiyniyoqchu otaq manachu runakunapi interesakun, nispa.
Kaywanmi yachanchis Satanás runakunaq yuyaynin tutayachiypi allin yachaysapa kasqanta.
¿Ima sasa tapuytan kutichisunman; ima raykutaq ñoqallanchis atisunman kutichiyta?
Jehová Diospa testigonkunallan atisunman yanapayta Satanaspa, kay pachaq yachayninkunawan q’otusqa kaq runakunata.
Wakin runakunaqa mana iñinkuchu Bibliaq willasqan promesakunapi Jehová Diosta mana reqsisqanku rayku.
Manapaschá yachankuchu sutinta, chay sutin ima ninanta, nitaq yachankuchu sumaq kayninkunamanta, promesankuna Hunt’aq kasqantapas.
Ñoqanchismi ichaqa chaykunamanta yachanchis.
Chay rayku yuyarishanallanchis imaynata yanapasunman “tutayasqa ” yuyayniyoq runakunata, kay sasa tapukuyninkuta kutichispa: ¿ima rayku Dios hinallata qhawan mana allinkunata ñak’ariykunatapas?
Ñawpaqtaqa qhawarisun imakunata ruwananchis allinta kutichinapaq, chaymanta qhawarillasuntaq imaynatan Jehová Dios sumaq kayninkunata rikuchin mana allin kaqta allichasqanpi.
Imaynata allinta kutichisunman
4, 5.
¿Imatan ñawpaqta ruwananchis pipas: ima rayku Dios hinallata qhawan ñak’ariykuna kananta nispa tapukuqtin?
¿Ima rayku Dios hinallata qhawan ñak’ariykuna kananta?, nispa pipas tapukuqtin, ¿imaynata kutichinchis?
Yaqapaschá willayta qallarinchis Edén huertapi imakuna sucedesqanmanta.
Mayninpiqa allinmi kanman chhayna kutichiy, ichaqa aswan allinta kutichinapaqqa kaykunataraqmi ruwananchis (Proverbios 25: 11; Colosenses 4: 6).
Manaraq tapuyninkuta kutichishaspa kaykunataraq ruwananchis.
Huknin kaq, sichus pipas llakikun mana allin kawsay kasqanmanta chayqa, yaqapaschá paypas otaq familianpas ñak’ariypi tarikuranku.
Chhayna kaqtinqa khuyapayananchismi.
Apóstol Pablon cristianokunata niran: ‘ Waqaqkunawan waqaychis ’, nispa.
Sichus khuyapayakuq ‘ llakipayakuq ’ kasun chayqa, sonqontapaschá kuyurichisunman.
Paypi interesakusqanchista reparanqa chayqa, astawanpaschá uyariyta munanman.
6, 7.
¿Ima raykun allin sonqowan Bibliaq yachachisqanmanta tapukuqta ninanchis, allinmi chay tapukusqayki nispa?
Iskay kaq, allinmi chay tapukusqayki nispan niwaq.
Wakinqa chhaynata tapukusqanku rayku, yuyanku mana iñiyniyoq kanankupaq otaq Diosta mana manchakuq kanankupaq.
Chhaynatapaschá iglesiankupi umalliqninkupas niran.
Ichaqa manan mana iñiyniyoqkunallachu chhaynata tapukunku, ñawpa tiempopi Dios sonqo runakunapas chay hinatan tapukuranku.
Davidmi Diosta niran: “Señor Diosníy, ¿imanaqtintaq karupi kashanki?
¿Imanaqtintaq khuyayta llakikushaqtiypas pakakunki? ” nispa (Salmo 10: 1).
¿Hayk’aqkamataq: ¡Sarunchashawankun!
nispa qaparimusqayki, manataq qespichiwankichu?
¿Imanaqtintaq mana chaninkaqta rikuchiwanki?
¿Imanaqtintaq ñak’arichiytaqa ch’inlla qhawanki?
Runa ch’utiqllatan runa maqaqllatan rikushani, quejanakushankun churanakushankun ”, nispa (Habacuc 1: 2, 3).
Chay runakunaqa anchatan Diosta manchakuranku.
¿Phiñakuranchu Dios chhayna tapusqankumanta?
Manan, aswanmi Jehová Diosqa Bibliapi qelqachiran tapukusqankuta.
Kunan tiempopi mana allinkuna kasqanwan llakikuq runaqa, maytapaschá munashan tapukuyninman kutichiykuna tariyta, Bibliallapin chay tapukuyninman kutichiykunata tarinman.
Jesusqa allinta rimaran ‘ Diosta maskhaqkunamanta ’ otaq Diospa munayninta yachay munaqkunamanta.
May sumaqpunin paykunata yanapayqa, chhaynapin Jesuspa nisqan hina kusi kawsayta tarinkuman.
¿Ima yachachikuykunan runakunata pantachin, Diostapas rikuchin ñak’ariykuna paqarichiqta hina?
Kinsa kaq, yaqapaschá tapukuqman yachachinanchis runakunaq ñak’arisqanmanta Diosqa manan huchayoq kasqanta.
Askha runakunamanmi yachachinku, Diosmi kay pachata kamachishan nispa, paymi ñawpaq tiempokunamantaraq allicharanña imakuna kananta, manataq yachasunmanchu ima rayku ñak’arichiwasqanchistapas, nispa.
¡Chayqa yanqa rimaymi!
Chay yachachikuykunaqa Diostan pisichan, hinaspapas Diostan rikuchin mana allinkunata ñak’ariykunatapas paqarichiqta hina.
Chay raykun Diospa Simin Qelqawan sut’iman horqonanchis chay yachachikuykunata.
Jehová Diosqa manan kay millay pachata kamachinchu, aswanpas Saqran kay pachata kamachishan.
Jehová Diosqa manan yuyaykuranñachu kamasqankuna imayna kanankuta, aswanmi paykunata kamaran kikinkumanta allin kaqta mana allin kaqtapas akllakunankupaq (Deuteronomio 30: 19).
Chaymantapas Jehová Diosqa manan mana allinkuna paqarichiqchu; aswanmi mana allin kaqta cheqnikun llakikuntaq mana imamanta runakunata ñak’arichiqtinku (Job 34: 10; Proverbios 6: 16 - 19; 1 Pedro 5: 7).
Ima rayku Dios ñak’ariykuna hinalla qhawasqanmanta sut’inchanapaq, ¿ima qelqakunata “allin yuyayniyoq hunt’aq kamachi ” qowanchis?
Chaykunata allinta reparachispañan sut’inchasunman ima rayku Dios hinallata ñak’ariykuna qhawasqanta.
Chaypaqmi “allin yuyayniyoq hunt’aq kamachi ” qowanchis askha qelqakunata. 2005 watapi“ Diosta Kasukuy ” nisqa distrito asambleapi lloqsimuran Pronto acabará el sufrimiento nisqa tratado.
Kallpachakunanchismi chay tratadota allinta t’aqwinanchispaq.
¿Qué enseña realmente la Biblia?
nisqa libropas 157 simikunapin lloqsimun, chaypi huknin capitulonpi rimashan ima rayku Dios ñak’ariykunata hinalla qhawasqanmanta.
Chay qelqakunawan allinta yanapachikusun, chaykunan willashan Bibliaq nisqanman hina, imaynapichus Edén huertapi Diospa kamachikuyninmanta iskayay qallarisqanta, willallantaq ima rayku Jehová Dios chhayna ruwasqanta.
Ñak’ariymanta rimaspaqa runakunata yanapashanchis aswan allin yachayta tarinankupaq: Jehová Diosmanta, sumaq kayninkunamantapas yachayta.
Jehová Diospa sumaq kayninkunata rikuchisun
¿Iman yanapanman allinta entiendenankupaq?
¿Ima rayku Dios mana hark’aranchu Saqraq yuyaychayninwan runakunaq kamachikunankuta?
Chayta sut’inchaspaqa rikuchinanchismi Jehová Diospa sumaq kayninkunata.
Askhan yachanku Dios atiyniyoq kasqanta; uyarillankutaq payqa Tukuy Atiyniyoqmi nisqankutapas.
Chaymi ninku, ima raykun Dios atiyniyoq kashaspa mana tukuchinchu mana chanin kawsaytapas ñak’ariytapas, nispa.
Manapaschá entiendenkuchu Jehová Diospa kay sumaq kayninkunata: ch’uya kayninta, chanin kayninta, yachayniyoq kayninta, munakuq kaynintapas.
Chay sumaq kayninkunatan Diosqa allinta tupachin; chaymi Biblia Diosmanta nin: “Hunt’asqan ruwasqankunaqa ”, nispa (Deuteronomio 32: 4).
¿Imaynatan Diospa sumaq kayninkunata rikuchisunman ñak’ariymanta tapukusqankuta kutichiqtinchis?
Qhawasunchis wakinta.
11, 12. (a) ¿Ima rayku Dios mana Adanta Evatapas panpacharanchu?
(b) ¿Ima rayku Jehová Dios mana wiñaypaqchu qhawanqa huchaq kananta?
¿Manachu Jehová Dios panpachanman karan Adantapas Evatapas?
Manan chayqa atikunmanchu karan.
Paykunaqa ch’uya kashaspan yuyaypipuni qhepancharanku Jehová Diospa kamachikuyninta, hinaspa Satanaspa kamachisqanta ruwaranku.
Chhaynapi yachanchis paykunaqa mana pesapakusqankuta.
Ichaqa pipas tapukunman ima rayku Dios mana panpacharanchu Adantapas Evatapas nispa chayqa, kay hinatan nishan: kamachikuyninta p’akispan riki huchatapas pay contra hatariytapas hinallata qhawanman karan nispa.
Chayta sut’inchanapaqqa yachananchismi Diosninchis ch’uya kasqanta (Éxodo 28: 36; 39: 30, NM).
Jehová Dios ch’uya kasqanmantaqa Bibliapin askha kutita rimakun, ichaqa kay pachapi runakunamantaqa pisillan entiendenku ima ninanta.
Jehová Diosqa ch’uyan, ima huchamantapas t’aqasqa (Isaías 6: 3; 59: 2).
Huchataqa chinkachinqan, manan wiñaypaqchu qhawanqa huchaq kananta.
Wiñaypaqchus hinallata huchaq kananta qhawanman chayqa, manan kanmanñachu ima suyakuypas (Proverbios 14: 12).
Señalasqan tiempopin Diosqa lliw kamasqanta ch’uyaman tukuchinqa.
Chayqa hunt’akunqapunin Ch’uya Diospa munaynin kasqan rayku.
13, 14.
¿Ima rayku Jehová Dios paypa contranpi churakuqkunata mana kaqpachachu wañuchiran?
¿Manachu Jehová Dios Adanta Evatapas wañuchispa mosoq runakunata kamanman karan?
Jehová Diosqa atiyniyoqmi karan wañuchinanpaq, pisi tiempollamantan lliw millay runakunata wañuchinqa.
Chaymi wakinqa tapukunku: “¿Ima raykutaq kinsallaraq mana kasukuqkuna kashaqtin mana wañuchiranchu?
¿Manachu chaywan huchaq mast’arikunanta hark’anman karan, chay hawa kay pachapi tukuy ñak’ariykuna kasqantapas? ” nispa.
¿Ima rayku Jehová Dios mana chayta ruwaranchu?
Deuteronomio 32: 4 nin: “Chaninmi ruwasqankunaqa ”, nispa.
Jehová Diosqa chanin kayman hinapuni imatapas ruwan.
Payqa ‘ chanin [kaqtan] munakun ’ (Salmo 37: 28).
Chanin kaqta munakuspanmi mana wañuchiranchu Edén huertapi pay contra hatariqkunata.
Diospa contranpi hatarispan Satanasqa kay hinata niran: Diospa kamachikuyninqa manan chaninchu, nispa.
Jehová Dios chanin kasqan raykun, chanin kayninman hina Satanasman kutichinan karan.
Pay contra hatariqkunata kaqpacha wañuchiy allinña kanman karan chaypas, manan chanin kutichiychu kanman karan.
Chaywanqa rikuchinman karan tukuy atiyniyoq kasqanta, ichaqa manan Diospa atiynin contrachu Saqraqa hatariran.
Chaymantapas Diosqa ñan nisqaña Adán Evata: Askhata miraychis, kay Allpaman hunt’aykuychis, Allpata cuidaychis, llapa animalkunatapas kamachiychis, nispa (Génesis 1: 28).
Jehová Dios Adanta Evatapas wañuchiqtinqa runakunapaq ima yuyaykusqanqa yanqapi tukunman karan.
Jehová Diosqa chanin kayninpi manapuni munanchu chay sucedenanta, payqa hunt’anpunin rimasqanta (Isaías 55: 10, 11).
15, 16.
Edén huertapi sucedesqanmanta pipas “khaynata ” aswan ruwakunman karan niqtinri, ¿imaynatan yanapasunman?
¿Pipas Jehová Diosmanta aswan yachayniyoq kanmanchu Edén huertapi paypa contranpi hatariyta allichananpaq?
Wakinqa ninku, “khaynata ” ruwakunman karan chayqa allichakunmanmi karan, nispa.
¿Manachu chaywan nishanku Diosmanta aswan yachayniyoq kasqankuta?
Allin sonqowanpaschá chayta nishanku ichaqa manan Jehová Diosta reqsinkuchu nitaq yachankuchu ancha yachayniyoq kasqanmanta.
Roma llaqtapi cristianokunaman carta qelqasqanpin apóstol Pablo Diospa yachayninmanta rimaran. Payqa rimaranmi Jehová Diospa ‘ pakasqa yachayninmanta ’, arí, Diosqa yuyaykusqanman hina Mesiaspa Reinonwan pay sonqo runakunata qespichinqa sutintapas ch’uyanchanqa.
¿Ima niranmi Pablo Diospa yachayninmanta?
Paymi kay hinata tukuran carta qelqasqanta: “¡Pay sapallan yachayniyoq Diosta Jesucristoq ruwasqanrayku wiñay - wiñaypaq yupaychasun!
Amén ”, nispa.
Apóstol Pabloqa yacharanmi Jehová Dioslla “yachayniyoq ” kasqanta, paymi lliwmanta aswan yachayniyoqqa.
¿Kanmanchu huchasapa runakunamanta pipas Diosmanta aswan yachayniyoq ima sasachakuytapas allichananpaq, Diospa kamachikuyninta Saqraq iskayachisqanta allichananpaqpas?
Chhayna kaqtinqa runamasinchismanmi yachachinanchis Dios manchakuyta, paymi ‘ hatun yachayniyoqqa ’ (Job 9: 4).
Jehová Dios ancha yachayniyoq kasqanta astawan reqsisun chayqa, astawanmi payman hap’ipakusun, paymi astawan yachan sasachakuykuna imayna allichayta (Proverbios 3: 5, 6).
Jehová Diospa aswan sumaq kayninta chaniyoqpaq hap’isun
Ima raykutaq Dios hinallata qhawan ñak’ariykunata nispa tapukuqkunata, ¿imaynata yanapasunman Jehová Diospa munakuyninta aswan allinta entiendenankupaq?
Biblia nin: “Diosqa munakuymi ”, nispa.
Chaywanmi rikuchin Jehová Diospa sumaq kayninkunamanta, munakuynin aswan hatun aswan sumaq kasqanta, mana allinkunamanta llakikuqqa Diospa munakuyninpi sonqochasqa kanman.
Jehová Diosqa munakuyninta rikuchin huchata tukuchinanpaq imaymana ruwasqanpi.
Munakuyninpi Adán Evaq mirayninpaq sumaq suyakuyta qon, kicharantaqmi ñanta payman achhuykunankupaq sumaq qhawarisqan kanankupaqpas.
Munakuynillanpitaqmi kacharichiy sacrificiota qoran lliw runakuna huchankumanta panpachasqa kanankupaq, wiñay kawsayman ch’uya kawsaymanpas aypanankupaq.
Chaymantapas munakuyninpin askha runakunaman tiempota qoshan Satanasmanta karunchakuspa paypa Kamachiyninta maskhanankupaq.
¿Imamanta ñoqanchis allin saminchasqa kanchis? ¿Imamanta qatimuq estudiopi yachasun?
Huk llaqtapi terroristakuna runakunata wañuchisqanta yuyarishaqtinkun huk iglesiamanta umalliq, chaypi huñunasqa runakunaman niran: “Manan yachaykuchu ima rayku Dios hinallata qhawan mana allinkuna ñak’ariykuna kanantapas ”, nispa.
¡Llakikunapaqmi chayqa!
Ñoqanchismi ichaqa chay tapuykunaq kutichiyninta yachanchis (Deuteronomio 29: 29).
Jehová Diosqa chaninmi, yachayniyoqmi, munakuqmi, chaymi yachanchis pisi tiempollamanta lliw ñak’ariykuna tukuchinanta.
Hinaspapas prometeranñan tukuchinanta.
¿Wañuqkunapaq kanmanchu ima suyakuypas?
¿Edén huertapi Jehová Dios kamachikuyninmanta iskayachikusqanta allichashaqtin mana ima suyakuyniyoqtachu wañuqkunata saqeran?
Jehová Diosqa munakuyninpin wañuqkunapaqpas kawsarinpuy suyakuyta qon.
Chaymanta rimanqa qatimuq estudio.
¿Imaynata kutichisunman?
• ¿Ima nisunmantaq pipas ima rayku Dios hinallata qhawan ñak’ariykunata nispa tapukuqtin?
• ¿Imaynatan Jehová Dios ch’uya kayninta chanin kaynintapas rikuchin Edén huertapi pay contra hatariyta allichasqanpi?
• ¿Ima rayku runakunata yanapananchis Jehová Diospa munakuyninmanta aswan allinta yachanankupaq?
Kawsarinpuymanta suyakuy: ¿Cheqaqpunichu qanpaq?
“Wañuqkunatan Diosqa kawsarichinqa. ”
¿Ima raykutaq ninku, wañuymanta manan pipas ayqenchu, nispa?
“KAY PACHAPI runakunaqa manapunin ayqenkumanchu impuesto pagaymanta wañuymantapas. ”
Chaytan niran Benjamín Franklin, Estados Unidos llaqtamanta político runa 1789 watapi, chay nisqanmi wakin runakunata musphachiran.
Ichaqa askha runakunan q’otuspanku impuestota mana pagankuchu.
Wañuymantan ichaqa mana pipas ayqenchu, tiempowanqa lliwmi wañunchis.
Sheol otaq wañuypacha nisqaqa llapa wañupuqkunaq kasqanmi, Sheolqa mana saksaspan munakusqanchis runakunata oqoykapun (Proverbios 27: 20).
Kanmi ichaqa suyakuy.
2, 3. (a) ¿Ima rayku ninchis wakinqa manan wañunqakuchu nispa?
(b) ¿Imamantan kay estudiopi yachasunchis?
Diospa Simin qelqan kawsarinpuy suyakuyta qowanchis.
Chayqa manan yanqa suyakuyllachu, Jehová Dios hunt’anantaqa manan pipas ni imapas hark’anqachu.
Kunan tiempopi wakin kawsaqkunaqa manañan wañunqakuchu.
Biblian willawanchis ‘ ancha askha runakuna ’ sispaykamuq “manchay ñak’ariymanta ” qespichisqa kanankuta.
Chay manchay ñak’ariymanta qespiqkunaqa wiñay kawsay ñanpiñan tarikunqaku.
Arí, paykunamanqa manapaschá wañuyqa aypanqachu.
Hinaspapas wañuyqa ‘ ch’usaqyachisqan ’ kanqa.
Ñoqanchispas apóstol Pablo hina manan iskayananchischu kawsarinpuy suyakuymanta, paymi niran: ‘ Chaninkunatapas mana chaninkunatapas wañusqankumanta Dios kawsarichinpunqa ’, nispa.
Kawsarinpuymanta rimaq kinsa tapuykunata kay estudiopi kutichisunchis.
Huknin kaq, ¿imakunan rikuchin kawsarinpuy suyakuyninchis cheqaq kasqanta?
Iskay kaq, ¿imaynatan kawsarinpuy suyakuy sapankanchista sonqochawanchis?
Kinsa kaq, ¿imaynata kawsarinpuy suyakuy kawsayninchispi yanapawanchis?
Kawsarinpuy suyakuyninchisqa cheqaqpunin
¿Imaynapin kawsarinpuy suyakuy Jehová Diospa munayninpi tarikun?
Askhan sut’inchan kawsarinpuy suyakuyninchis cheqaq kasqanta.
Ñawpaq kaqqa kaymi, Jehová Diospa munayninpi tarikun.
Yachasqanchis hina Satanasmi runata huchaman urmachiran, chay raykun llapallanchis wañuyman qaraykusqa karanchis.
Chay raykun Jesusqa Saqramanta niran: “Payqa qallariymantapachan runa wañuchiq karqan ”, nispa.
Jehová Diosmi ichaqa prometeran hanaq pacha llaqtan ‘ warminman ’ rikch’anachisqa hina mirayniyoq kananta, chay miraymi ‘ ñawpa mach’aqwayta ’ umanpi sarunqa, chaywanqa nisharan Satanás wañuchinanta (Génesis 3: 1 - 6, 15; Apocalipsis 12: 9, 10; 20: 10).
Chay mirayqa manan Satanasllatachu wañuchinqa, chay yuyaykusqanta Jehová Diosqa pisi pisimanta sut’ita rikuchiran.
Biblian nin: “Diospa Churinqa hamurqan saqraq ruwasqankunata thuninanpaqpunin ”, nispa.
Adanpa huchanmanta wañuy paqarisqantan Jehová Diosqa chinkachiytapuni munan Churin Jesucristowan.
Chaypaqmi necesitakun kacharichiy sacrificiota kawsarinpuy kanantapas.
¿Imaynatan Jehová Dios kawsarinpuywan sutinta hatunchanqa?
Jehová Diosqa munanpunin sutin hatunchasqa kananta.
Saqraqa Diospa sutintan qhellicharan Diosmanta mana kaqta rimaspa.
Llullakuspan Adán Evata niran, sach’aq rurunta mikhuspaqa manan wañunkichischu, nispa (Génesis 2: 16, 17; 3: 4).
Kunankamapas Saqraqa llullakushallanmi, kay hina yachachiyta mast’arispa: wañuqkunaq almanqa kawsashallanmi, nispa.
Kawsarinpuywanmi Jehová Diosqa Saqraq llullakusqanta sut’iman horqonqa.
Chaywanmi rikuchinqa paylla runaq kawsayninta waqaychaqpas wakmanta kawsarichiqpas kasqanta.
6, 7.
¿Imaynatan Dios qhawarin wañuqkuna kawsarichiyta, imaynapi chayta yachanchis?
Jehová Diosqa munanpunin wañupuqkuna kawsarichiyta.
Biblian sut’ita willawanchis kawsarichiyta Dios imayna qhawarisqanta.
Khaynatan Job niran: “Runari, ¿wañuspa kawsarinñachu?
Ñoqaqa suyakusaqmi muchusqay p’unchaykuna tukukunankama, suyallasaqpunin kacharisqa kanay p’unchaykama.
Waqyamuwaqtiykiqa kutichimusqaykin, kamasqayki runamanta sonqoykita ‘ ch’allaq ’ nirichinki ”, nispa (Job 14: 14, 15).
¿Imatan chaywan nisharan?
Jobqa yacharanmi wañupuspa huk tiempo wañuypi puñunanta, chaytan qhawariran ‘ muchuy p’unchaykunata ’ hina, chaymanta kacharichisqa kanankama.
Paypaqqa chay kacharichiyqa otaq kawsarinpuyqa cheqaqpunin karan.
¿Ima rayku chay hinata yuyaykuran?
Jehová Diosqa sonqontaraqmi ‘ ch’allaq nichin ’ wakmanta hunt’aq siervonta kawsarichinanpaq, chaytan Jobqa yacharan.
Arí, Jehová Diosqa munanmi chanin runakunata kawsarichiyta.
Huk runakunamanpas qollanqataqmi paraisopi wiñay kawsanankupaq suyakuyta.
¿Pitaq Diosta hark’anman chay yuyaykusqanta hunt’ananpaq?
¿Imata ruwaspan Jehová Dios kawsarinpuy suyakuyta cheqaqcharan?
Kawsariymanta suyakuyninchisqa Jesuspa kawsarisqanpin saphichasqa kashan.
Atenas llaqtapi runakunaman yachachispanmi apóstol Pablo niran: “Diosqa huk p’unchaytan churanña, chay p’unchaypin akllasqan Jesuswan kay pachapi tiyaqkunata chaninninpi juzganqa.
Chay hina kasqantaqa lliw runamanmi reqsichin, wañusqanmanta payta kawsarichimpuspan ”, nispa.
Pabloq yachachisqanta uyarispan wakin runakuna asikuranku, wakintaqmi ichaqa iñiranku, ¿ima rayku?
Chay yachachiynin allin suyakuypi saphichasqa kasqan rayku.
Jesusta kawsarichispan Jehová Diosqa aswan hatun milagrota ruwaran, wañuymanta kacharichispan Churinman wakmanta kawsayta qoran atiyniyoq espiritupi.
Kawsarichisqa kasqan qhepamanmi Jesusqa aswan atiyniyoq kapuran manaraq Allpaman hamushasqanmantaqa.
Payqa mana wañuqñan ancha atiyniyoqtaq kapunpas, Jehová Diosllan paymantaqa aswan atiyniyoq, chaymi Taytanpa ima kamachisqantapas hunt’anqapuni.
Jehová Diosqa Jesuswanmi kawsariypaq kaqkunata kawsarichin: hanaq pachapaq kaqkunatapas kay pachapaq kaqkunatapas.
Jesuspunin niran: “Ñoqan kawsarimpuypas kawsaypas kani ”, nispa.
Arí, Churinta kawsarichispanmi Jehová Diosqa lliw kamachinkunaman kawsariymanta suyakuyta cheqaqcharan.
¿Imaynatan Biblia sut’inchan kawsarinpuy suyakuyninchis cheqaq kasqanta?
Kawsarinpuykunaqa runaq rikusqanmi ruwakuran Bibliapitaq qelqasqa kashan.
Bibliapi willakun pusaq runakuna kay Allpapi kawsashanallankupaq kawsarichisqa kasqankumanta, chay milagrokunataqa manan pakapichu ruwakuran aswanpas lliwpa rikusqanmi.
Jesusmi Lazarota kawsarichiran tawa p’unchay wañusqan qhepataña, chaypin kasharanku familiankuna, amigonkuna, llaqtamasin runakunapas.
Chay milagro ruwasqantaqa awqankunapas manan negarankuchu, aswanmi chay hawa Jesusta Lazarotapas wañuchiyta munaranku.
Arí, kawsarinpuymanta suyakuyninchisqa cheqaqpunin.
Jehová Diosqa Simin Qelqapin qelqachiran kawsarinpuymanta milagrokunata chay hinapi sonqochawananchispaq iñiyninchistapas kallpachananpaq.
Kawsarinpuy suyakuypi sonqochayta tarisun
¿Imata ruwananchis kawsarinpuykunamanta Bibliaq willasqanwan sonqochasqa kanapaq?
Wañuy patapiña tarikushanchis chayqa, munanchispunin sonqochasqa kayta.
Bibliaq kawsariykunamanta willasqanmi sonqochawasun.
Kawsarichisqa runakunamanta leesqanchismi, yuyaymanasqanchismi yanapawasun kawsarinpuy suyakuypi allinta hap’ipakunanchispaq.
Manan yanqa willaykunallachu.
Chay kawsarichisqa runakunaqa cheqaqtapuni kawsaranku, ñawpaq tiempopin tiyaranku, llaqtayoqtaq karankupas.
Pisillapi qhawarisun ñawpaq kaq kawsarichiymanta Bibliaq willasqanta.
11, 12. (a) ¿Ima hatun llakipin tarikuran Sarepta llaqtamanta viuda, pimantaq tunparan chhaynapi tarikusqanmanta?
(b) ¿Imatan Jehová Dios ruwaran viudata sonqochananpaq?
Qhawarisun imayna kasqanta.
Profeta Eliasmi semanakunaña Sarepta llaqtamanta viudaq wasinpi qorpachakushan.
Chay p’unchaykunaqa sasa p’unchaykunan kashan.
Chay llaqtakunapin sinchita usarishan, chaymi yarqaypas sinchita mast’arikushan.
Askhan wañushanku.
Jehová Diosmi ichaqa profetan Eliaswan yanapashan huk viuda warmita.
Viudapas wawanpas yarqaypi tarikusqanku raykun kallpanku pisiyapusqa; hak’unkupas aceitenkupas huk mikhuyllapaqña kashaqtinmi Jehová Dios profeta Eliasman atiyta qoran huk milagrota ruwananpaq, chhaynapi viudaq hak’unpas aceitenpas mana tukukuranchu.
Chay qhepamanmi viudaqa wakmanta hatun llakipi tarikuran.
Wawanmi onqospa wañupusqa.
Warmiqa manan imanakuytapas atiranchu.
Kunanqa rikukuran mana qosayoq mana wawayoq ima.
Chhayna llakipi tarikuspan Eliasta Jehová Diostapas huchacharan.
¿Imatan profeta Elías ruwaran?
Profeta Eliasqa manan chaymanta phiñakuranchu, aswanmi warmita niran “apamuy churiykita ”, nispa.
Wawata marq’arikuspan qorpachakusqan cuartoman seqaran, chaypitaq Diosmanta askha kutita mañakuran wawata kawsarichinanpaq.
Jehová Diostaq uyariran mañakusqanta.
Eliasqa muspharanraqchá wakmanta wawa samayta qallariqtin ñawinpas kicharikuqtin.
Chay qhepamantaq Eliasqa wawata mamanman qoykapuran kay hinata nispa: “Kayqa wawayki, kawsashanmi ”, nispa.
Viudaqa imaynataraqchá kusikuran, chaymi khaynata niran: “Kunanqa cheqaqtapunin yachani Dios sonqo runa kasqaykita, Señor Diospa simin rimasqaykipas cheqaqpuni kasqanta ”, nispa (1 Reyes 17: 8 - 24).
Chay qhepamanmi warmiqa astawan iñin Jehová Diospi kamachisqan runapipas.
Viudaq wawan kawsarichisqa kasqanmanta yachay, ¿ima rayku sonqochawanchis?
Jehová Dios viudapaq ruwasqanpi yuyaymanayqa sonqochawanchismi.
Chaywanmi sut’itapuni yachanchis Jehová Dios awqanchis wañuy chinkachinanta.
Imaynaraqchá kanqa Allpantinpi wañuqkunata kawsarichinanpaq Churinta kamachiqtin.
Millonninpi runakunachá viuda hinaraq kusikunqaku, hanaq pachapi kaqkunapas anchatachá kusikunqaku.
¿Familiaykimanta mayqellanpas wañupuranchu?
Jehová Dios wañuqkuna kawsarichinanmanta yachayqa, ¡anchatan kusichiwanchis!
Kawsarinpuy suyakuy kawsayninchispi yanapawanchis
¿Imaynatan kawsarinpuy suyakuy kawsayninchispi yanapawanchis?
¿Imaynatan kawsarinpuy suyakuy kawsayninchispi yanapawanchis?
Kallpachawasunmanmi ñak’ariykunata, sasachakuykunata, qatiykachaykunatapas aguantananchispaq.
Satanasqa munanmi wañuyta manchakuspa Jehová Diospaq hunt’aq kasqaykita yanqa allin kawsay promesakunawan cambianaykita.
Yachasqanchis hina Saqran Jehová Diosta niran: “Qhali kashaspaqa, tukuy imantapas runaqa qoyta atinmi, kawsayninta qespichinanraykuqa ”, nispa (Job 2: 4).
Chhaynata nispaqa lliw runatan tunpasharan, qantapas tunpashasunkin.
¿Cheqaqtapunichu Diosta saqewaq sinchi sasachakuypi tarikuspa?
Sichus kawsarinpuy suyakuypi yuyaymananki chayqa, tukuy sonqowanmi Jehová Diospa munayninta ruwashallanki.
Mateo 10: 28 textopi Jesuspa nisqan, ¿imaynatan sonqochawasunman sasachakuykunapi tarikuqtinchis?
Jesusmi niran: “Ama cuerpoykichis wañuchiqkunataqa manchakuychischu, manan almaykichistaqa wañuchinqakuchu, aswanpas manchakuychisqa Diosta, paymi almata cuerpotawan infiernoman [Gehena] wikch’uykunanpaq atiyniyoqqa ”, nispa.
Manan ima raykupas manchakunachu Satanasta yanapaqnin runakunatapas.
Yaqapaschá wakinpaqa kan atiynin ñak’arichiwananchispaq wañuchiwananchispaqpas, chhaynaña kaqtinpas chay ruwasqankuqa manan wiñaypaqchu.
Jehová Diosmi lliw kamachinkunaq ñak’ariyninkunata chinkachinqa, wañuqtinkupas kawsarichinqa.
Payllatan manchakunanchis, yupaychananchis, anchatapas respetananchis.
Payllan atiyniyoq kunan kawsayninchista wiñay kawsay suyakuyninchistapas chinkachinanpaq, cuerponchista almanchistawan Gehenapi wañuchispa.
Jehová Diosmi ichaqa mana munanchu chhaynapi tukunanchista.
Kawsarinpuymanta suyakuywanmi Diospa kamachinkunaqa mana manchakuspa kawsanchis.
Wiñay kawsaymi suyashan Diosta hunt’a sonqowan serviqkunaman, manan Satanaspas nitaq yanapaqninkunapas chaymantaqa hark’anmanchu (Salmo 118: 6; Hebreos 13: 6).
¿Imaynatan kawsarinpuymanta suyakuy kawsayninchispi yanapawanchis?
Sichus kawsarinpuymanta suyakuyninchispi mana iskayanchischu chayqa, kawsayninchismi Diospaq hina kanqa.
‘ Kawsaspapas wañuspapas Señorpaqñan kasunchis ’.
Hinaspapas apóstol Pabloq nisqanta kawsayninchispi churasun: “Amaña runakunaq imaynatachus kawsashasqanta hinaqa kawsaychischu, aswanpas mosoqyachisqa yuyayniykichisman tupaqtapuni kawsaychis. Ahinapin mayqenchus Diospa munaynin kasqanta reparankichis, paypa munayninqa allinmi, sumaqmi, hunt’asqapunin ”, nispa.
Askha runakunan kawsayninkupi sinchitapuni ima munasqankuta maskhanku.
Paykunaqa yuyanku kawsayninku pisi tiempolla kananta, chaymi ima hinaraq q’ochukuykunata maskhanku, religionniyoqña kanku chaypas kawsayninkuqa manan Diospa ‘ munayninwan ’ tupanchu.
17, 18. (a) ¿Imaynatan Biblia sut’inchan kawsayninchis pisi watakunalla kasqanta, ichaqa imatan Dios munan ñoqanchispaq?
(b) ¿Iman kallpachawanchis sapa p’unchay Jehová Diosta yupaychashanallanchispaq?
Arí, kawsayninchisqa pisillan.
‘ Usqhayllan watakuna ripun, ñoqanchispas chinkapunchis. ’
Qanchis chunka otaq pusaq chunka watakunallan kawsanchis (Salmo 90: 10).
Jehová Diosmi ichaqa mana munaranchu pisi watakunalla kawsayninchispi yachayta ima ruway munasqanchistapas tarinanchista chay qhepamantaq onqospa machuyaspa wañunanchista.
Aswanmi Jehová Diosqa runata kamaran wiñay kawsay yuyaywan.
Biblia nin: ‘ Runamanqa qoykurqanmi wiñay - wiñay kaqpi yuyaykuyta [otaq wiñay kawsaypi] ’ (Eclesiastés 3: 11).
¿Chhayna yuyaywan kamawashaspanchischu ñak’arichiwasunman mana chay hinata kawsachiwaspanchis?
Manapunin, Biblian Diosmanta nin: payqa “munakuymi ”, nispa.
Payqa wañuqkunamanpas qonqa wiñay kawsayta wañusqankumanta kawsarichispa.
Kawsarinpuy suyakuywanmi hamuq tiempopi kawsayninchismanta mana iskayanchischu.
Chaymi kunan kawsayninchispiqa manan sinchitachu kallpachakunanchis ima munasqanchiskunata aypananchispaq.
Manan kay wañunayaq pachapi kaqkunataqa hunt’asqata ‘ usachisunmanchu ’.
Manan mana suyakuyniyoq runakuna hinachu kanchis, aswanmi ñoqanchisqa kayta yachanchis: Jehová Diospaq hunt’aq kasun chayqa wiñaypaqmi Diosta yupaychasun kawsayninchiswanpas kusikusun.
Chhaynaqa Jehová Diosta sapa p’unchay yupaychashallasun paymi kawsarinpuy suyakuyta qowanchis.
¿Imaynatan kutichisunman?
• ¿Imaynatan qhawarinanchis kawsarinpuy suyakuyninchista?
• ¿Imakunan rikuchin kawsarinpuy suyakuyninchis cheqaq kasqanta?
• ¿Imaynatan kawsarinpuy suyakuywan sonqochasqa kasunman?
• ¿Imaynatan kawsarinpuymanta suyakuyninchis kawsayninchispi yanapawasunman?
‘ Señor Diospa wasinpi mallkisqa kaqkunaqa, [...] yuyaqña kashaspapas rurunqakuraqmi. ’
(SALMO 92: 13, 14.)
1, 2. a) ¿Imaynapin tarikunku yuyaq runakuna?
b) Bibliaq nisqan hina, ¿iman sucedenqa Adanpa huchallikusqanmanta ñak’ariykunawan?
YUYAQ runakunamanta rimaspa, ¿imapin yuyaykunki?
¿Uyaq ch’awiyapusqanpi?
¿Chakiq makiq pisi kallpayapusqanpi?
¿Icha Eclesiastés 12: 1 - 7 textopi yuyaqkuna ‘ sasa p’unchaykunapi ’ tarikusqankumanta willasqanpichu yuyaykushanki?
Jehová Diosqa manan munaranchu chay textopi nisqan hina machuyaspa muchunanchista, runakunaqa Adanpa huchallikusqanmantan machuyashanchis.
Watakunaq pasasqanqa manan ñakapakunapaqchu, aswanmi llapa kawsaqkuna wiñanankupaq poqonankupaqwan tiempoq pasananta munanchis.
Runakunaq soqta waranqa watapi huchawan muchusqanqa as pisimanmi qonqasqa kapunqa.
Jehová Diosta kasukuq runakunan qallariypi Diospa munasqanman hina kawsanqaku, manan ñak’arinqakuñachu machuyaywan wañuywanpas (Génesis 1: 28; Apocalipsis 21: 4, 5).
Manañan pipas ninqachu: “Onqosqan kani ”, nispa (Isaías 33: 24).
Machu payakunaq cuerponmi “waynaq hinaraq ” kapunqa, aychankupas ‘ qholla wawaq hinaraqmi ’ kapunqa (Job 33: 25).
Ichaqa chay p’unchay chayamunankaman Adanpa huchallikusqanmanta ñak’arisunraq.
Mama quchap phaqchamusqanmanta
Kaymanta hurqumusqa: Ritos y tradiciones de Huarochirí
Gerald Taylor
Kaypi kutisunchik ñawpa runakunap rimayninman. Chaysi kayhina kaq kasqa.
May unaysi kay pachaqa p’uchukapunan karqan, chaysi huk Urqu Llama
mama quchap phaqchamunanta yachaspa mana mikhuyta munasqachu.
Payqa khuyapayanataraqsi:
Iñí, iñí; iñí, iñí nispa allin qiwapi kachkaspapas waqaq kasqa.
Chaysi michiqnin Runaqa:
¡Mikhuy yaw allqu! Allin qiwapim michichkaykipas nispa mikhusqan 
chuqllup q’uruntanwan chuqaq kasqa.
Chaysi chay Urqu Llamaqa runahina rimarquq kasqa:
¡Yaw utiq! ¿Maypitaq yuyayniyki? Pichqa p’unchawmantam Mama
Qucha phaqchamunqa, chayqa kay pacha p’uchukanqa nispa
Runanqa supaytas mancharikusqa:
Ñuqanchikri, ¿imatataq rurasunchik? Qispinanchikpaqri, ¿maytataq
risunchik? nispas Runaqa ancha llakisqa rimarqusqa
¡Haku Willka Qutu urquta, chaypim qispimusunchik, apaytaq
mikhunanchikta pichqa p’unchawpaq! —nispas Llamaqa kutichisqa.
Chay Runaqa pay kikinsi Llamatapas mikhunantapas q’ipiykukuspa utqaylla Willka Qutu urquman wichasqa.
Willka Qutu urquta chayaptinkus pumapas, atuqpas, wanakupas, kunturpas,
hukkunapas chaypiña kasqaku, llapan uywakunapas sallqakunapas, manas
hukpas pisisqachu.
Chayaptinku pachallas Mama Quchaqa phaqcharqamun, chaypis
paykunapas anchata k’ichkinakuspa tiyarqanku.
Llapan urqukunañas unuwan p’ampasqa rikukurqan, Willka Qutup
umallanñas unup mana pakasqan tarikurqan; chaysi Atuqpa chupanpas
chaypi huq’ucharqukuspa yanayarqusqa. Pichqa p’unchawmantas unuqa pisimanta pisi uraykusqa, chaymantataqsi
ch’akirillasqataq. Chayhinatas ari Mama Quchaqa uraykapuq kasqa runakunatapas
wañuchispa. Chay Willka Qutupi qispiq runamantas runaqa aswan mirarparin;
chayraykutaqsi runaqa kunan p’unchawkama kawsan.
Kay willakuytam kunan cristiano runakunaqa “chayqa Diluvio universal
pacham karqan” nispa unanchanchik. Paykunaqa Willka Qutu urqup qispichisqanta unanchanku.

Aka apaq waynamanta
Kaymanta hurqusqa: SUYUNCHIS PEEBI – P
Qusqu Qulla qichwaman t’ikraqkuna:
Alosilla Morales, Carmen Gladis. Chuquimamani Valer, Nonato Rufino,
Victoria Choque Valernintin.
Huk machu Runas warmintin kimsa churintin yunkapi tiyaq kasqa. Chay llaqtaqa
Pillpintu sutiyuq. Warmiqa such’us, Maqt’ankunataqsi ancha simisapakunallaña.
Kay allpakunapiqa manas paranchu, chayraykutaqsi hatun yarqaypi kawsanku.
Kay aylluqa mansana ruruta qhatuspallas kawsaq kasqa. 
Kay machu Runa wañuptinsi Kuraqkaq churinñataq mansana ruru qhatuq
Aqcha llaqtata risqa.
Kay Kuraq waynaqa Apachitapis huk thanta p’achayuq Yuyaqwan tinkusqa:
—¡Wayna! ¿Imallatataq apachkankiri? —nispas chay Yuyaqqa tapurisqa.
—¡Akatapas apakusaq! ¿Imataq qammanri qukusunki? —nispas kay
simisapa Maqt’aqa kutichisqa.
—Annn… Allinmi, allinmi. Apakullay, apakullay —nispas chay Yuyaqqa
qhipakapusqa, Chay Kuraqkaq waynataqsi llaqtaniqman ripusqa.
Kuraq waynaqa llaqtatas chayasqa.
—¡Mansana, mansana! Unusapa mansanata rantikuychik —nispas
kutamamanta tallirparisqa. Kutamamantaqa manas mansanachu, akapunis tallirqukusqa.
—¡Ima khuchi Maqt’ataq kayri, “mansana, mansana” nispa akata
apamusqa! —nispas runaqa anchata millapakun.
Kay Kuraq waynaqa mana imatapas rantispas asnuchanpi sillaykusqa, ancha
p’inqasqa Pillpintu llaqtanman kutipusqa.
Yapamantas Puka Apachitapiqa chay Yuyaq.
—¿Allinllachu rirqunki? —nispa ñawpaqninpi rikhurirqusqa.
—¡Hup’allay qhincha Machu! —nispas Kuraq waynaqa ñanninta ripusqa.
Kuraq waynaqa wasinman chayaspas chiqan purisqanta mamanman willasqa. 
—¡Imach ari qamkunaqa mana kamarichikuna kankichik! —nispas ancha
phiñasqataq waqakuspataqsi Mamankupa Maqt’akunata qapariykusqa.
Kay Suchuq warmiqa Chawpikaq waynatañataqsi Aqcha llaqtaman
mansana qhatuqta kachasqa.
Chawpikaq waynaqa Puka Apachitatañas purikuchkarqan chayllapis
huk Yuyaqqa.
—¡Waynacha! ¿Imallatataq apachkankiri? —nispa qunqayllamanta
rikhurimusqa.
Chawpikaq waynachaqa ancha mancharisqaraqsi:
—¡Waqratapas apakusaq! ¿Imataq qammanri qukusunki?
—Annn… Allinmi, allinmi; apakullay, apakullay —nispas chay Yuyaqqa
qhipakapusqa, Chawpikaq waynataqsi llaqtaniqman ripusqa.
Chawpikaq waynaqa Aqcha llaqtamansi chayasqa, mayuta chimparquspallas:
—¡Mansana, mansana! ¡Misk’i unusapachallaña! ¡Rantikuychikkkkk!
—nispa mansanataq kutamamanta tallirqusqa. Kutamamantaqa manas mansanachu, waqrallas hich’arqukusqa.
—¡Ima supay Maqt’ataq kayri, “mansana, mansana” nispa waqrallata
apamusqa —nispas llaqta runaqa anchata phiñakusqa.
Kay Chawpikaq waynaqa mana imatapas apaspas asnuchan qatiykusqa
ancha manchasqa Pillpintu llaqtanman kutiripusqa.
Hukmantas Puka Apachitapiqa chay Machucha:
—¿Allinllachu rirqunki? —nispa lluqsirqamullasqataq.
—¡Hup’allay khuchi Machu! —nispas Chawpikaq waynaqa ripunanta ripusqa
Chawpikaq waynaqa Mamanmanpas, wawqinkunamanpas chiqan
purisqanta rimapusqa.
—Qampas kamarichikunachu kanki, ¡imanallankichikcha ari Wawakuna
—nispas Such’u warmiqa ancha llakisqa waqasqa.
Mamanta waqaqta rikuspas Sullk’akaq waynaqa nisqa:
—¡Mamáy, ama waqaychu! ¡Ñuqakaq Aqcha llaqtata mansana qhatuq
rirqusaq, ñuqakaq mikhuykunata rantirqamusaq¡ —nispas Sullk’a
waynaqa mamanta sunqunchasqa.
Sullk’akaq waynaqa q’umirraq khullu mansanakunata pallarquspas
asnuchanpi q’ipiykuchispa Aqcha llaqtata rillasqataq.
Sullk’akaq waynaqa Puka Apachitatañas wasapachkarqan, chayllapis huk
thanta p’achayuq Awichu:
—¡Waynacha! ¿Imallatataq apachkankiri? ¿Manachu apasqaykita
quriwankiman? —nispa mana yuyayllapi rikhurimusqa
Sullk’akaq waynaqa ancha mancharisqaraqsi:
—¡Aw… Awichúy, Pillpintu llaqtamantam Aqcha llaqtaman mansana
qhatuq richkani! —nispas mansanata quykusqa.
—Annn… ¡Ancha allinmi, may allinmi, apallay! Qhaturqakamuy ari,
ñuqapaqtaq tawnata rantimuwanki —nispas chay Hatun Taytaqa
mink’akusqa. Sullk’akaq waynataqsi llaqtaniqman ripusqa.
Sullk’akaq waynaqa Aqcha llaqtamansi chayan. Llaqta pampapis
asnuchantin mansana kutamataqa kicharqusqa:
—¡Mansana, mansana! ¡Mansanata rantikuychik! —nispas tuku
y kallpanwan kay Waynachaqa qaparisqa. Runaqa manas chimpaytapas munasqañachu:
—¡Imaraykutaq kay waynachakunari chayhina kanku; taytanku
wañukapusqanmantapacha mana allintachu puriykachanku. Hukqa
akata “mansana, mansana” nispa apamusqa, hukkaqqa waqrata
“mansana, mansana” nispa apamusqa; ¡kaykaqqa imatañataqcha ari
apamuchkallantaq! —nispas runaqa karullamanta qhawasqaku.
Sullk’akaq waynaqa Aqcha llaqta pampapi ch’isiyaq p’unchawtas
mansanata qhatusqa. Mansana kutamaqa manas tukuchikunchu. Sullk’akaq
waynaqa tukuy imatas rantikamusqa, Machupaqpas tawnata rantipunsi
“allin machucha kayqa” nispa. Chaymantas Pillpintu llaqtaman kutipusqa.
Puka Apachitapiqa qunqayllamantas chay Machuchaqa lluqsirqamuspa:
—¿Allinllachu rirqunki? —nispa Sullk’akaq waynata tapurisqa.
—Allinllam Hatun Taytáy, bendicionniykiwanqa allinllam rirquni.
Khullu q’umir mansanachaytaqa achka qullqimanmi tukurqachimuni,
mikhunatapas chanintam rantirqamuni; kayqa t’antachallapas,
kukacha, cigarropas, kaytaq tawna mink’akusqayki —nispas
mink’akusqanta Yuyaqman quykapusqa. —¡Allinpunim Wayna, kunanqa allinlla rirquy! Llaqtaykipiqa manam
ch’akinqañachu, unu hawapas ama maqanakunkichikñachu, kuraq
runakunatapas yupaychakunkichik; chaypachaqa allinllan ari rirquy —nispas Yuyaqqa nisqa.
—Allinlla, allinlla qampas Awichúy —nispas Sullk’akaq waynaqa ch’isinllataña Pillpintuniqman ripusqa.
Sullk’akaq waynaqa kusisqas intiwan kuska asnuchanpi chanin q’ipiyuq wasinman chayasqa. Pillpintu llaqtapiqa chay p’unchawmantas maychus
parananpi paran, maychus ch’akinanpitaq ch’akin. Runapas unumantaqa manaña maqanakapusqachu, wawakunapas sullk’amanta kuraqman yupaychanakapusqaku. Chayhinallatam yuyaqkuna willakun.

Saramantawan utus kurumantawan (Iñiy)
Uyarimuspa qillqaq:
Nonato R. Chuquimamani Valer
May ñawpaqraqsi huk hawa llaqtapi huk Kamachikuq runa chay llaqta runata
kamachiq kasqa. Chay llaqtapiqa huk llaqtakunapi hinallataqsi qharipas,
warmipas, wayna sipaskunapas, irqikunapas imata ruraspapas kanpuni.
Chaysi huk p’unchaw Sara sutiyuq llumpaq sipaschas Tayta Intip akllakusqa
kasqa. Paytataqsi huk p’unchaw:
—¡Sara, Sara khuyakuykim! ¡Warmiypaqmi qamtapuni qhawakuchkayki,
warmiymi kanki, ñuqaña sumaqta uywakusqayki, munakuyki —nispas
llaqta kamachiq Runa chay Sipaschata nisqa.
—¡Manam, manam kamachiqnilláy, warmiykiqa manam kaymanchu!
—nispas Saraqa kutichikusqataq, amachakusqataq.
Huk p’unchawsi Sara sutiyuq sipasqa mayupi sapachallan armakuchkasqa,
chaysi Llaqta Kamachiq runaqa mayu ukhupi sapallanta tarirqusqa, chaymantataqsi yapamanta rimapayallasqataq: 
—¡Sara, Saralláy, khuyakuykim, khuyakuykipunim —nispa hap’isqa.
—¡Manam, manam! ¡Ama, ama! —nispas yapamanta kay Sipaschaqa kutichikusqa.
Chayhina mana munachkaptinsi chay Kamachikuq millay runaqa Sipastaqa
hap’ispa khullachiyta qallarisqa, llamkhapayasqa ima. Qhipamantaqsi mayupi
Sipaschataqa sakwarqusqa; chaypis llumpaq kayninta qanracharqusqa.
Sipaschaqa kallpachakuspansi ayqirqukusqa, chaymantataqsi anchata 
waqaykuspa Apukunaman willakuq risqa.
Chay Llaqta Kamachikuq millay runaqa ancha mancharisqas, anchatapuni
p’inqakuspas wasinpi pakakusqa, chaymantas nin: “kayri imatataq
huchakuni, ñuqaqa huk qhilli kuruwan ninakunim, kay hatun huchaymantaqa
Apukunapas siq’ulluwachunku, hasut’iwachunku” nispa.
—¡Apu Sallqantáy! ¡Apu Awsanqati! ¡Apu Khunurana! Huchayta
pampachaway, ch’uya kayniytam p’akiwanku. ¡Kuskachaytam
mañakuni! —nispas Sara sipasqa qaparisqa.
Waqyarikusqan Apukunaqa uyarispas:
—¡Sara, Sara! ¡Ama waqayñachu! Qamqa khuyasqam kanki. Llapan
qharikunam, llapan warmikunam, llapan warmakunam khuyasunkiku,
munakusunkiku. ¡Wasiykiman kutipuy! Chaypitaq allpata t’ikray chay
ukhupitaq p’ampaykukuy —nispas Apukunaqa kutichisqaku.
Saraqa waqakusparaqsi wasinman kutipusqa, chaypis Apukunap
kamachisqanta rurasqa.
Sarap p’ampakusqan allpamantas sumaq sara mallkicha paqarisqa. Kay sara
tarpusqaqa p’unchawmanta p’unchawsi mikhunanchikpaq chuqlluta puquchisqa.
Chay Llaqta Kamachiq millay runañataqsi millay wikwikyaq uruman tukukusqa.
Kunanmi chay urutaqa Utus Kuru sutiyuqta riqsipunchik.
Chaysi chay llaqta kamachiq millay runaqa utus kuruman tukusqa, Sara sutiyuq
sipasñataq mikunanchik sara mamaman kutisqa.
Kay willakuymi yachachiwanchik hayk’appas ama millay runaqa kananchikpaq.
Millaykunataqa Apukunas utus kuruman kutirquchin. ¡Paqtataq!

Atuqmantawan qullutamantawan
Uyarimuqpas, qillqaqpas:
Nonato Rufino Chuquimamani Valer
Sullu Quta, Aswan Karu, Punu. 1973.
En: Unay Pachas… Qhichwa simipi Qulla Suyu Hawariykuna. Volumen 2
Qusqu qichwaman t’ikraq: Carmen Gladis Alosilla Morales.
Huk puna ayllupis huk wasi kasqa, chay wasipis huk Machu Runa warmintin,
warmi wawantin, qhari churinkunantin tiyaq kasqa. Chay runaqa achka
uywayuqsi, allqunkunapas hatunkunas, paquchankunas uñayuqkama,
uwihankunapas, wallpankunapas achkapunis kaq kasqa.
Kay wasiqa hatun tiyanas, chayraykutaqsi kay Machu Runap sapanka
churinpas, sapanka ususinpas wasiyuqkamapuni kasqaku; tukuy imankus kan,
awichunkup awichunpas chayllapipunis tiyasqa. Kay wasikunaqa huk urqu
qhatapis tarikusqa; wayk’ukunanku wasinkutaqsi uwiha kanchanku umapi,
wasi punkunpitaqsi huk hatun Maran Qullutantin tarikusqa.
Chay hatun tiyanapis chay Machu Runaqa watan watan wawankunantin,
churinkunantin tiyakusqa. Kay achka uywayuq wasimansi sapa tuta Atuq
hamusqapuni, chayraykutaqsi kay tawa chakiqa paqucha uñakunatapas,
uwiha uñakunatapas aysarqusqapuni. 
Chay wasipiqa huk Machus kan. Chay Machus llapan wawakunata uywan,
mikhuchin, qhipa watakunamanqa uywatapas, wasitapas tuta p’unchawsi
qhawanpuni. Kay Machuqa huk yana Qullutas; paypunis kay wasipiqa aswan
yuyaq kanman. Huk tutas suwakuna paquchata rutuchkasqaku, chayta rikurquspas chay
Machuqa allqukunata rikch’achisqa. Allqukunas rikch’arquspanku
suwakunataqa tatichisqaku. Tuta Atuq hamuptinpas kay Machu Qullutaqa
phawarinpunis, mankakunatas takan, latakunatas waqran, uywakunatas
phawachin, allqukunatas rikch’achinpuni; chaysi Atuqqa mana imatapas
rurayta atipunchu, yarqasqa ayqipusqa.
Huk p’unchawñataqsi Atuqqa wallpakuna suwakuq kutisqa, chayñataqsi Machu
Qullutaqa:
—¡Taq! ¡taq! ¡taq! —nispa maran patapi payllamanta phawaykachasqa,
Kay Machuqa allqukunata rikch’arquchisqa, kaykunataq Atuqtaqa
chinkarichisqakuraqsi.
Atuqqa karuchaman ayqirquspataq, samaykuspataqsi allinta yuyaychaykukusqa:
“Chay Machu Qullutam huchayuq mana mikhusqa kanaypaq, chay Machu
Qullutam huchayuq ukhuykunapas k’irísqa kananpaq, kunan tutaqa paqucha
uñaman yaykurqusaqpuni. Tuta p’unchawqa chay Machu rumi mana
puñusqaqa mana karquyta atinmanchu; kunan tutaqa supipas ch’akiraq chay
Qullutaqa puñunqa; chayhina puñuchkanankama ñuqaqa yaykurqusaqpuni”
nispas Atuqqa chay runakunap wasinta qhawapayasqa.
Intipas may unaychaña chinkaykurquptinsi Atuqqa chay wasiman kutisqa.
Uwiha kanchata qhawaykuchkaptinsi Machu Qullutaqa maran patapi
sinkurikusqa, chayta uyarirquspataq k’ankaqa: “¡qutisss! ¡qutis! ¡qutís!” nispa
qaparisqa; paquchakunas phawarisqa, chaysi allqukunapas rikch’arispa
Atuqtaqa chhichirparispa, p’atarparisparaq qatirparisqaku. 
Chaywanpas mana wanaq hillu Atuqqa chay runakunap wasinta
qhawachkallanpunis. Chaysi huk p’unchaw, chay wasiyuq runakunaqa
llapallan allqunkunata pusarikuspa ima maskaqcha lluqsirqusqaku; chayta
rikuspas Atuqqa mana runayuq wasiman chayarqusqa, yaykuykuchkaptinsi
Machu Qullutaqa:
«¡Taq! ¡Taq!, ¡Taq! ¡Taq!» nispa maran patapi p’itaykachayta qallarisqa.
Wasipiqa manas pipas kasqachu, Atuqtaqa manas pipas ayqichipusqachu.
Atuqqa chayta rikuspas alliyllamanta Machu Qullutaman chimpaykuspa:
—¡Qar qar qar! ¡Qar qar qar! —nispa Machu Qullutataqa maqapayasqa,
kanipayasqa. Atuqqa chay Machu Qullutata hanaqmansi wisch’usqa,
Qullutañataq uraykamuspa Atuqpa chupanta maran patapi
takarqapusqa. Chaysi Atuqqa chupan nanasqaraq:
—¡Waq waq! —nispa qaparisparaq p’itasqa. Mana wanaq Atuqqa Machu
Qullutawan maqanakuqsi kutirisqa, chaysi Qullutaqa:
—¡Yaw Atuqcha! Ñuqaqa kaypi tunu Machum kani. Watan watanmi
wawaykunarayku mamaywan maqanakuq kani. Yanqach riki
kaniykachawankipas, manam nanachiwankichu, manam imataña
ruraspapas atipawankimanchu —nispas Qullutaqa Atuqta nirqapusqa.
Atuqñataqsi k’utasqa chupanta llaqwapakuspa, ancha sunqun nanasqaraq:
—¿Qamraqchu atipawankiman? Qamqa yana q’ara allqukunallawanmi
qatichiwanki; ¿Qampuniqa phawayta atipawankimanchu? —nispas
Atuqqa Qullutata nisqa.Asikuspas Machu Qullutaqa Atuqta kutichisqa:
—¡Ha hayyyy asichiwanki asilhas! ¡Yaw Ch’uñu sinqa! Phawayta
munaptiykiqa, ¡Phawasuntaq ari! Atipanakuyta munaptiykiqa
¡Atipanakusuntaq ari! Ñuqaqa Machuñam kanipas, qamqa qhipa hisp’ayraq kachkanki.
Phawaspa atipanakuyta munaptiykiqa, ¿imarayku mana? —nispas
Atuqtaqa Qulluta nirqapusqa.Atuqñataqsi sunqun ukhullapi nichkan:
“¿Qullutaqa rumillam riki, chakiyuqchu imataq, maypim atipawanman?”
nispas yuyaymanasqa. Sunqunpipas, chupanpipas k’irisqas Atuqqa:
—¡Yaw Machu rumi! ¡haku chaqay urqu patata! Chaymantataq
pampakama yallinakuypi phawamusunchik! Maypachachus ñuqa
yalliptiyqa manañam maran patapi tiyankiñachu; sapa tutataqmi huk
uñata qarawanki —nispas Machu Qullutata thawtipayasqa.
Qullutañataqsi kayhinata kutichisqa:
—Allinmi allinmi Taytáy. Ñuqa ñawpaqta pampaman chayaptiyqa
qamqa manañam kay wasiman asuykamunkiñachu; rinriykitawan,
chupaykitawantaq mut’usqayki. ¿Allinchu chay kanqa? —nispa Machu
Qullutaqa Ch’uñu Sinqata niykapusqa.
Chaykunata uyarispa kusisqallañas Ch’uñu Sinqaqa:
—¡Allinmi taytáy! ¡Allinmi! —nispa makinkunataraq qhaqukusqa.
Rimasqanku qhipamanqa iskayninkus, Machu Qullutantin Ch’uñu Sinqantinsi,
chay rikuchinakusqanku rumi urqu pataman qispisqaku; chayarquspankutaqsi
huk qaqa patachapi sayaykuspanku qhawanarikusparaq:
—¡Ñachu! ¡Ñachu! —nispas Atuqqa Qullutata utqaylla qatisqa. Machu
Qullutañataqsi:
—¡Mink’akusqayki taytáy! Phawayta qallarinanchikpaqqa ñuqata
tanqaykusparaq qamqa phawayta qallarinki —nispa Atuqtaqa mink’akusqa.
Atuqchaqa Machu Qullutata urayman tanqaykuspas kuskalla phawayta
qallarisqa. Qallariyninpiqa kuska kuskachallas phawamuchkarqanku;
chawpi qhatapiña kachkaptinkus Atuqqa ñawparirqapusqa, Qullutañataqsi
rumikunaman takakuspa, waqraspa phawaykuchkasqa, chaykamas Atuqqa
karu uraytaña phawaykuchkarqan. Qullutañataqsi yuyayllawan richkaspa
qunqayllamanta huk hatun qaqa pataman chayarquspa “¡wurrrrrrrrr!”
nisparaq uraykusqa, warak’asqapas kanmanhinaraqsi phawasqa; Machu
Qullutaqa chayhinata phawaykuspas Atuqtaqa much’unpi hap’irqapusqa.
Atuqchallaqa chayllapis kumparparikapusqa. Machu Qullutaqa ñutqhuntas
phatarquchipusqa; chaymantapas pampakamapunis Qullutaqa chayasqa.
Chayhinatas huk mana wanaq hillu Atuq Machu Qullutata yalliyta
munaspa wañuyninta tariq kasqa, Chayraykus runaqa ima ruranapaqpas
yuyayninchiktaraqpuni tapurinanchik; chayllatam yuyaq runakuna willakun;
¿icha qam ima ninkitaqchus?

Machu runamantawan huk’uchamantawan
Uyarimuqpas, qillqaqpas:
Nonato Rufino Chuquimamani Valer
Sullu Quta, Aswan Karu, Punu. 1973.
En: Unay Pachas… Qhichwa simipi Qulla Suyu Hawariykuna. Volumen 2.
Qusqu qichwaman t’ikraysiq: Carmen Galdis Alosilla Morales.
May ñawpaq pachakunapipas, kunan qhipa p’unchawkunapas kay Qulla
Suyu allpakunapiqa may watakuna sinchita paraykun, may watakunataq
ancha ch’akiriyñataq tupamun, paraqa k’atapas kanchu; chayraykuñataq
may wataqa yarqay hamun, huk watakunataq allin tupamun. Muchuy
watakunaqa runakunata waqachin, para mana chayanchu, chayraykutaq
uywakunapas qiwamantahina wañurparin, qasallañas sinchita imatapas
rupharparin; may watakunaqa unuñataq chakratapas, wasikunatapas
huqarirqapun. Chayraykutaqsi chaypi tiyaq runakunaqa wayq’uta, yunkata
kawsay maskakuq puririqku kasqa. Chayhinas huk kuti kaq kasqa huk Machu runa. Kay Machu runaqa yuyaq
awichantapas, churinkunatapas, hawayninkunatapas wasinpi saqiykuspa
yunkata mikhuy maskakuq riq kasqa. Kay Machu runaqa sinchi wakchapunis; payqa mikhuymanta muchuypis
tarikusqa, chayraykutaqsi imallanpas manas kanchu quqaw apakunanpaq,
chayraykutaqsi mama kinuwa yuyullataña phutirquchikuspa k’umpa
k’umpata quqaw khipuchanman churaykapusqaku; kay Yuyaq Runaqa
chay quqawniyuqsi yunka puriyta qallaykusqa.
Machu Runaqa chakillapis purisqa, mawk’a punchunpi q’ipirikuspas
ñanta hap’isqa. Huk p’unchawta purirquspas maypichus ch’isiykusqanpi
qurpachakusqa. Huk p’unchawsi purisqanpi, huk urqu patapi samaykusqa, chaypitaqsi kinuwa
yuyu phuti apakusqanta mikhurikuchkarqan; chaysi kikin ñannintaqa huk
Wayna rikhurirqamusqa. Payqa hatunkaray Maqt’as kasqa, allin pallasqa
chumpiyuq, ch’iqchi warayuq, yuraq kunka p’istunayuq imas kasqa.
Chay ñan puriq Maqt’aqa chay samarikuchkaq Machu Runamansi
taripaykusqa; chaypis tiyapayaysisqa. Machu Runaqa kinuwa phuti
quqawnintas khamuchkasqaraq, chaysi kay Waynaqa nin:
—¡Hatun tayta! ¿Allinllachu? ¿Maytam richkanki? ¿Hakuchu
purikusunchik? —nispa Maqt’aqa taripaykusqa. Chayhina kaptinsi Machu Runaqa mancharisqataq, p’inqarikuspataq
kayhinata kutichikusqa: —¡Mikhuymantam pisini Wayna! ¡Yuyaqpaqqa kallpapas kanñachu!
Yunkatam icha imallatapas kallpakamuyman nispa purichkani. ¿Qamri
Tayta maytataq richkanki? —nispas Machu Runapas tapuykullasqataq.
Maqt’aqa Machu Runap sirikusqan qayllapis aysarparikullasqataq,
chaymantañataqsi: —Ñuqapas yunkamanmi purichkani, chayqa kuska ari puriykusunchik
Hatun Tayta —nispa Waynaqa Machu Runawan kuska aysarparikusqa.
Chaysi Machu Runaqa: —Ñuqaqa pisipaymanmi qamwan kuska purispayqa, atiymachu, chay
chaypich saqirpariwankiman —nispa Waynataqa nisqa.
Waynaqa yaqapas quqawpi yuyaspa: —¡Manam saqirparisqaykichu Hatun Taytáy! Iskayninchikqa manam
sayk’usunchikpaschu. ¡Hatun Tayta! ¿Imatataq mikhuchkankiri?
¿Manachu mikhusqaykita malliykurichiwankiman? —nispa Waynaqa
rimarqusqataq mikhuytataq mañakusqa. Chaysi Machu Runaqa:
—¡Kay mikhusqaytari munawaqchu qamri! ¡Qam kallpasapa Waynaqa
ima sumaq quqawniyuqcha purikunki! Ñuqaqa mama kinuwa
yuyu phutillatam mikhukuchkani —nispa huk chikan quqawninta chay
Waynaman quykusqa. —¡Hatun Tayta! ¡kaymi ñuqap mikhunayqa! —nispas kusisqa
chaskiykukuspa hukllata mikhurqusqa. Chay qhipamantas Waynaqa
astawan mañarikullasqataq: —¡Hatun Tayta! ¡Ancha misk’ipunim quqawniykiqa kasqa! Huk chikantawan
malliykuchiway —nispa kay Waynaqa astawan mañaykukusqa.
Chay mañakuyta uyarispas Hatun Taytaqa huk chikan quqawnintawan
yapaykusqa: —Chayllañam ichaqa, manañam kanchu —nispa. Chaysi chay Waynaqa
chay Machu Runap quqaw yaparisqanta tukurquspa yapamanta
mañakullasqataq: —¡Hatun Tayta! ¿Manachu huk chikantawan quriwankiman? Ancha
misk’ipunim kasqa quqawniykiqa —nispa aswan mañaykukusqa.
Chaysi Hatun Taytaqa: —¿Imanantaq kay Waynatari? Tukurquchiwanqachu imananqataq
quqawniyta. ¿Imawantaq ñuqari yunkata chayasaq? —nispas Hatun
Taytaqa manaña astawan quqawninta yapariyta munasqañachu.
Chaysi Waynaqa ruk’anasapa makinkunata qhaqurikusparaq:
—¡Ama llakikuychu Hatun Tayta! Ñuqaña tukuy imatapas apamusqayki,
wayk’uytaraq mana atisunchikchu. Kaymanta chaqayniqmanqa
ñuqaña allinta uywasqaykí, ñuqaña allinta mikhuchisqayki; kay
runakunaqa tukuyllam riqsísqay, wakíntaq yawar masiy, hukkunaqa
kumpayríymí kay hap’iy runakunaqa, paykunaña mikhuchiwasunchik,
¡Yaparíllaway! —nispa mink’aykukusqa chay sinqasapa, rinrisapa Waynaqa.
Kay Waynap rimasqanta uyarispas Hatun Taytaqa wayaqantintaraq
quqawninta aysarqamusqa, chay qhipamantaq tukunankukama mama
kinuwa phutitaqa mikhurqusqaku. Allinta samaykuspataq, allinta mikhuykuspataqsi Hatun Taytawan chay
Waynantinqa kuska yunka ñanta puriripullasqakutaq. Hatun ñankunapiqa sut’i
riqsisqa qurpachakuna wasikunaqa, sapa huk p’unchaw puriypi. Kay yunka
puriqkunaqa huk hunt’asqa p’unchaw purispa huk wasiman chayasqaku;
chaypitaq puñupakusqaku; chaysi Waynaqa tuta lluqsirquspa kisu aparisqa,
muraya q’ipirisqa rikhurimusqa: “Riqsísqaykunaptam napaykuqllapas purirqani,
paykunam kayta quykamuwanku» nispa kutiykapusqa.
Chaysi Machu Runaqa tutaña murayata phasirqusqa, mikhuykuspataqsi
puririllasqakutaq. Chay p’unchawqa Hatun Taytantin chay Waynantin allinta puriykusqaku,
chaymantataqsi huk ayllup wasinpi qurpachakullasqakutaq; chay Waynaqa
hukta puñurquspas tuta puririllasqataq: —Hatun Tayta, qamqa puñuchkay, ñuqaqa riqsísqaykunata
waturqakamusaq —nispa Waynaqa tuta lluqsirqullasqataq.
Chay Wayna lluqsinankama Hatun Taytaqa puñukuchkasqa. Unay
pachamansi Waynaqa hankutaraq chayasqataraq saratapas, ch’arkitapas
aparqamusqa; chaymantataqsi Machu Runataqa kamaykuchisqa:
—Hatun Tayta, kaykunallawanqa imaynatapas chayasunchikpunich riki,
qamña sumaqchata wayk’urquy —nispas payqa puñuykurqusqaraq.
Hatun Taytaqa atisqanmanhinataq, yachasqanmanhinataq tutaña
hatarikuspa wayk’ukusqa, quqawpaq sarata hamk’arqusqa, chay
qhipamantaqsi sunqun ukhullapi: “¿Mayllamantataq kay Waynarí tukuy imata apamun? Tutalla lluqsirquspa
kísutapas, saratapas, aychatapas, ch’arkítapas apamunpuni. ¿tukuyllach
riqsin í?’ nispas chay Machu Runaqa wayk’ukusqa.
Chaymantaqa allinta mikhuykuspas puririllankutaq, Chay p’unchawqa
yunkaman chayanankukamas purisqaku; chaypitaqsi huk wasipi
qurpachakusqaku. Qhipantin p’unchawqa chakratas yanapakuq purinku ch’isintañataqsi
wakmanta kikin chayasqanku wasipi qurpachakullasqakutaq. Waynaqa
imata rikuspach ari allinta yuyaykurqukusqa, chaysi kay Waynaqa:
—Hatun Tayta, aychamanta pisirquchkanchík, kumpayriykunapta
purirqusaq. Qamtaq qhawarqamuy ¿Imanachkankutaq chay ískay
warmíkuna q’uncha punkupí tiyaykuspa? Paykunallatam manchakuni
—nispa Machu Runata mink’aykukusqa, paytaq wasi ukhullapi qhipasqa. 
Machu Runaqa q’uncha punkuta qhawaykamusqa, kutimuspataq:
—Q’uncha punkupiqa manam íma warmíkunapas kanchu. Iskay
misikunallam q’uncha punkupiqa q’uñíkuchkasqa —nispa nisqa.
—Chaykunallatam supaytapuni manchakuni —nispas Waynaqa nisqa.
Chayta uyarispas Machu Runaqa sunqun ukhullapi:
“¿Imaraykutaq kay Waynari chay misikunata manchakun?” nispa ch’inlla qhipapusqa.
Chay Waynaqa kumpayrinkunap wasinta tuta purisqapuni, asllatawanqa kisu
aparisqa kutimusqa, chaymantataqsi: —Hatun Tayta, kaypi manam allinchu kanchík, chakrapas kaymantaqa
karu. Chakra patata haku tiyaq ripusunchik; chaypiña
kallpakamusunchikpas, mikhumusunchikpas, puñumusunchikpas —nispas
Waynaqa Machu Runata nisqa. Qhipantin paqarinqa kay Waynap nisqanmanhinas chay Hatun Taytantin chay
sinqasapa Waynantinqa chakra patata chaypi tiyaq ripusqaku.
Chay Machu Runaqa sapa p’unchawsi yanapakuchkanpas, wiksallanpaqsi
yanapakusqanqa aypasqa, chaysi Waynata nisqa:
—Chakrapi sapa p’unchaw kallpakusqanchikqa wiksallanchikpaqmi
aypawanchik, imallatataq wawaykunapaqpas, awichaypaqpas
apasaq. “Ama llakikuychu, ñuqaña uywasqayki” nispataq niwarqankiqa,
chay rimasqaykita manachu yuyapunki? —nispa Waynataqa yuyachisqa.
Chayta yuyarispas kay ruk’anasapa Waynaqa:
—¿Chiqapas í? Ama llakikuychu Hatun Tayta, kunanmantaqa kayllapi
qaynanki wayk’ukuspa, q’ipikunata wakichispa, imakunallatapas ruranki,
ñuqaña tukuy imatapas tantamusaq —nispas Waynaqa nisqa
Chay kutimantas Waynaqa tutantin p’unchawnintin llamk’aykapusqa;
paytaqa puñuypas manas hap’inñachu. Chakrakunatas p’unchawqa
purin, tutataq kumpayrinkuna, riqsisqankuna watukuqsi puririsqa; p’unchaw
llamk’aysikamuspaqa chaninta huñurqusqa; tutapas chayachimullantaqsi
kawsaytaqa “chaqnaysirqakamuni, kumpayriy quykamuwan” —nispas tukuy
imata papatapas uqatapas, aychatapas ch’arkitapas, saratapas chuqllutapas,
kisutapas murayatapas Hatun Taytamanqa apamusqa. Chaykunatas kay
Machu Runaqa wayk’ukuchkasqa, q’ipi q’ipíta wakichikuchkasqa.
Iskay mit’amantahinas chaninta tukuy ima kawsaytapas
huñurquspas Waynaqa: —Hatun Tayta, kunanqa haku kutipusunchik. Quqawta allinta rurakuy;
ñuqataq kumpayriykunamanta kutamakunatapas, waskhakunatapas
mañarqakamusaq —nispa Hatun Taytata nisqa; chaymantataqsi
kutamakuna mañakuq risqa. Chaykamas Machu Runaqa wayk’ukuchkan, quqawta imas rurachkan.
Waynaqa achka kutamakunatapas waskhakunatapas chayarquchimusqa,
“hap’ichisqam karqan, wakintaqa kumpayriykunamantam mañakamuni” nispa.
Chay apamusqankunata Hatun Taytaman saqiykuspas Waynaqa:
—Hatun Tayta, ñuqaqa llamaman rirqusaq, qamtaq kay kawsaykunata
sumaqta kutamarquchkay, palltantinta palltantintakama
wakirquchichkay —nispa saqiykusqa. Kay Waynaqa wakmantas ch’isinllataña puririllantaq, hinaspaqa pacha
paqariyllatañas achka llama qatiykusqa rikhurimusqa. Chaymantas huk
llamata nak’asqaku. Waynaqa chay llama nak’asqanku yawarwansi
llamakunataqa llapallanta ch’aqchurqusqa; chaysi kay llamakunaqa
puka ch’iqchikama kapusqa. Chaymantaqa llama aychatas kankasqaku,
phakankunatas t’impuchisqaku, chaymantataqsi utqayraq q’ipichakusqaku; 
kutamakunapis sarataqa punta puntata sirarparisqaku, papapas, uqapas
punta punta kustalarqusqas kachkan; chaysi kawallupi iskay sillayuqkuna
chayarqamusqaku; paykunaqa llama yupitas qatipamusqaku chaymantas
Machu Runata tapusqaku: —Taytáy, llamatam chinkachimuyku, ¿manachu rikupuwanki? —nispa.
—Waktaqa manam taytáy ima llamatapas rikunichu. Puriq masiypa
llamankunallatam kaypi warpurayachíchkayku —nispa Hatun
Taytaqa kutichikusqa. Chay sillayuq runakunaqa warpusqa llamakuna qhawaq rispanku: llamata
yupasqaku, musphasparaqsi qhawasqaku; llamakunaqa puka ch’iqchikamas
sayachkan. Chaysi chay runakunaqa: —Siñalninqa siñalniymi kachkanpas, millwanpa llimp’inkaqmi mana
llamaykunap llimp’inchu —nispas chay runakunaqa chunka chunkata
llamakunata qhawaykamuspa ripusqaku.
Chaysi kay Waynaqa Hatun Taytata nisqa:
—¿Rikuchkankichu Hatun Tayta? Suwata ima tumpawasunchikman.
¡Utqay! ¡Utqay! Q’ipichakusunchik —nispa tukuy imankutaBq’ipicharquspa,
llamakunapi chaqnaykukuspa llama qatintin kutirimpusqaku.
Llasa q’ipiyuqqa manas usachasqakuchu purispa, chaysi Waynaqa kimsa
tuta puñuymantahina Machu Runataqa ancha llakisqa uyantinraq:
—¡Hatun Tayta, hatun llakichus qatiwachkanman, wasiypis wawaykunapas
warmiypas mana kapunmanchu; qamña pisi pisimanta suchumuchkanki,
ñuqaqa ñawparirqusaq; riqsisqanchik samana patapi suyamusqayki
—nispa chay Waynaqa rimarqusqa. Machu Runañataqsi:
—¿Mayhinatataq ñuqari sapallay hamuyman? ¿Llamapas mana
takyachinqachu q’ipita chayri, pitaq q’ipita kuskachaysiwanqa?
—nispas Hatun Taytaqa nisqa. Chay Waynamanqa masinkunas “Warmiykipas Wawaykipas manam
kapunchu” nispa willarqusqaku, chaycha ari payqa llakisqa kachkan.
Chaysi chay Waynaqa huk sara hamk’a wayaqata huk yuraq kunka
p’istunapi q’ipiykukuspa ñawparimpusqa. Machu Runañataqsi alliyllamanta
kutimpuchkasqa, chaysi chay samananku pataman chayaspa:
—¿Maytaq chay Huk’ucha Sunkha Waynari? “Kaypi suyamusqayki
niwarqantaq”, ¿sut’ich ari kanman? —nispas Hatun Taytaqa chay
patapi samaykusqa. Samaykuspaqa niraq niraq quqaw
apakamusqantas akllarikusparaq mikhuykusqa. Chaymantataq
wayq’uniqta unu maskaq risqa. Hatun Taytaqa wayq’upi pukyu unuta allinta upyaykuspas llamankunata
huñumuspa muyurimusqa, chaysi chay pampapi huk yuraq kunka p’istuna
aysarayachkasqa. Chaysi Machu Runaqa:—¿Manachu kay chay puriq masiy Waynap kunka p’istunan? —nispa
musphasparaq qhawasqa. Machu Runaqa astawan puririspas chay puriq masin Waynap
q’ipikamusqan hamk’a wayaqata huk kancha k’uchupi wisch’usqata
tarillasqataq, kancha ukhupitaqsi huk hatun Huk’ucha kay chikan
chupantin chutarayachkasqa; chaysi Machu Runaqa tumpata
mancharikusqa. Paytaqa chiri hump’iraqsi huqarisqa. Kay Hatun Taytaqa:
—¿Imataq karqan chayri? ¿Huk’uchatachu ñawiy Waynatahina
rikunman karqan? —nispas llamakunata qatirikuspa uma
puntamanta chaki puntakama kallpakusqanku mikhuy q’ipiyuq wasinta chayapusqa.
Chayhinatas riki huk pisi kallpa Machu Runa muchuy watapiraqtaq huk
chikan mama kinuwa phutita huk Waynaman qurisqanmanta tukuy
imata tariq kasqa. Hatun Taytaqa manas mikhuyllatachu wasinmanqa
chayachisqa; p’achakunatapas, llama uywatapas chayachillasqataq.
Chay p’unchawmantas chay Hatun Taytaqa huch’uytapas, kuraq
runakunatapas nillasqapuni: —Imallanchikpas kachkaptinqa, riqsisqanchikwanpas mana
riqsisqanchikwanpas rakinaykukunapunim —nispa. Chaycha riki kaypipas ¿hunt’akun?

Akaklluri ¿imaraykutaq puka much’uyuq? (Iñiy)
Uyarispa qillqaq: Victoria Choque Valer
Qusqu qichwaman t’ikraysiq: Carmen Gladis Alosilla Morales.
May ñawpaq pachas Apunchikqa runakunantin, Akaklluntin kay pachapi
tiyaq kasqa. Runakunas anchatapuni mirasqaku, chayraykutaqsi mikhunaqa
mana aypapusqachu. Chaysi runaqa yarqaymanta sinchit apuni
muchusqa, chayraykutaqsi runaqa Apuchamanta mikhuyta waqasparaq
mañakusqa:
—¡Apu yayayku, napaykuykiku. Taytayku, mikhunamantam pisiyku,
rurukunataqa mirachipullawayku ari! —nispa mañakusqaku.
Apunchikqa Akaklluta waqyaspas:
—¡Wawáy, phaway runakunaman willarqamuy!: “sapa kimsa
p’unchawmantas huk kutilla mikhunkichik” —nispa kamachimusqa.
Akaklluñataq wamanpa mancharichisqan kayhinata runakunamanqa
uyarichisqa:
—¡Taytaykuna, mamaykuna llapanpas napaykusqam kankichik!
“Sapa p’unchawsi kimsa kutita mikhunkichik”; chaytam Apu
Yayanchik kamachikamun —nispa rimarquspa “tupananchikkama”
nispa utqay phawaspalla chinkaripusqa.
Chay kutimantas runaqa kimsa kuti sapa p’unchaw mikhunchik; mikhunaqa
aswansi pisiyapusqa. Chayraykutaqsi kawsananchikpaqqa sinchitapuni
llamk’ananchik kapusqa.
Apu Yayas Akakllutaqa much’u patanmanta qallunta aysarqusqa,
chayraykutaqsi puka much’uyuq. Ama llullakusunchikchu, ¡paqtataq!

Chinchirkumamantawan uchukachimantawan
Uyarimuqpas qillqaqpas:
Nonato Rufino Chuquimamani Valer
En Ocasiones para aprender - Cuzco CADEP - UNICEF).
Qusqu qichwaman t’ikraysiq: Carmen Gladis Alosilla Morales 2007.
Huk karu ch’in nisqa puna urqupis Kasimira awichaqa iskay allqullantin achka
paquchata michiq kasqa. Hukkaq allqunqa Chinchirkumacha sutiyuqsi, hukaqtaqsi
Uchu Kachi sutiyuq. Kay allqukunaqa hatunkunataqsi ancha wirataqsi kasqaku.
Huk paqarinsi Kasimira awichaqa:
—¡Chinchirkuma, wasita allinta qhawachkanki! suwataq hamunman,
kaninki. ¡Mikhuykuy, mikhuykuy! —nispas misk’i simimantaraq
Chinchirkuma sutiyuq allqunmanqa rimapayaspa mikhunanta qarasqa.
Chinchirkumachaqa chupallantas maywin “arí, arí” ninmanpashina. Payqa
tiyaykuspas mikhunan chiriyananta suyachkan.
Kasimira awichaqa hukkaq allqumanñataqsi qarasqa:
—¡Uchu Kachicha, hamuy hamuy! Qamqa paquchata allinta michiysimuwanki,
kunturtaq hamunman —nispas aychasapa mikhuyta qaraykullasqataq
Chaymantas mama Kasimiraqa paquchankunata qatiykukuspa urquta ripusqa;
chay urqupis millwata puchkakuspa Uchu Kachintin uywata michisqaku.
Paquchakunaqa millaytas qhawaykachakunku, Allqupas “hir, hir” nispas
mutkhisparaq kaniykachakusqa.
Chayqa urqukunapich riki pakakuspa pakakuspa Suwakuna mama Kasimirataqa
qhawapayankuman karqan. Karullamantaraq wasitañataq, Allqukunatañataq,
michisqantañataqsi kay Suwakunaqa qhawapayasqaku. Chaysi huk p’unchaw:
—Kay sapan Mamakuqa achka kaqniyuq, wasinpiqa qurinpas qullqinpas
chanincha ari, kawsayninkunapas achkach ari. Wasinta p’unchaw
q’ipirqusunchik —nispas Kuraqkaq Suwaqa nisqa.
—Arí, ichaqa Allqunkuna millay phiña, ¿paquchantachu icha
qatirqusunpas? —nispas Sullk’akaq Suwaqa kutichisqa.
—¿Allqunkuna kanirquwasunchik chayrí?
—Allqukunapaqqa kankata apamusunchik.
—Ñuqanchikpas kankataqa mikhunchikchu, ¿ima aychatataq
kankasunchikri? ¿Phakan aychaykitachu? —nispas hukkaq Suwaqa kutichisqa.
—Wira runallapas kayman allinraq kanman, tullutaq kakuchkanipas,
¿Chayri? ¿Qamtachu icha kankarqusqaykipas?… —nispas hukkaq
Suwaqa thawtichkarqan, chayllapis mancharikusqaku. Yaqa umanku
umankutas “wurrrr” nisparaq huk rumi purisqa. Chayqa mama Kasimiras
rumiwan warak’akusqa. Payqa paquchanta kutichispas warak’akuchkasqa.
Rumiqa chikchihinaraqsi Suwakunap qaylla qayllanman chayasqa.
Suwakunaqa chaki p’akiyraqsi phawarikapusqaku. Karunchaspañas
huñukullasqakutaq, chaypitaqsi yapamanta rimayta qallarillasqakutaq:
—Chay supay payaqa yaqallapuni umaypi hap’irquchiwan, kay pacha ña
wañusqaña chutarayachkayman karqan —nispas huk Suwaqa
sayk’usqaraq rimarqusqa. —Ñuqata aswanpas sikiypi yaqa chayarquchiwan. Sikiyqa punkiykunmacha
karqan, akakunaypaqpas nanawanmancha ari karqan…
—¡Yaw upa! ¿Ima mikhusqaykitataq akawaqri? Hayk’a p’unchawñach ari
mana mikhusqa kanchik; qamtaq kankataraq Allqukunapaq apamuyta
yuyachkanki —nispas huk Suwaqa kutichisqa.
—Chay payachaqa kallpayuq kallpayuq tukuchkan, Allqunpas q’ipin
qayllapi puñuchkanankama paytaqa huk urqu wasapi hap’irquspa
watarqusunchik, siminmantaq mana qaparinanpaq huk rumita
churaykusunchik, chayman wisch’uspataq paquchata qam qatirikunki,
ñuqataq wasinmanta qullqinta q’ipirqamusaq…
—¡Yaw, rikch’ariy, yuyayniykita hap’ikuy! Yarqaymantachu icha
thawtichkankipas, ¿Allqunkunarí? Allqukunatari, ¿hap’irquspachu
watarqullankitaq? Mana kanikunanpaq siminmanri, ¿rumitachu
churallankitaq? —nispas asikuspa hukaq Suwaqa kutichisqa.
—¡Haku aswanpas wasinta rirqusunchik, chaymanta aswanpas
imallantapas aparqusunchik, wasipiqa mikhuy mankallanpas
kachkanpuni ari, chiri lawallantapas ñakñarqamusunchik —nispa
hukkaq Suwaqa rimarqusqa. —Haku awir, chaytaq “Allqu Allqu” nispa mana chayayta munawaqchu
—nispas chay Suwakunaqa chay sapan payachap wasinta pakakuspa
pakakuspa risqaku. Kay Suwakunaqa Kasimira awichap wasinta chayaspas rumichakunawan
chuqapayasqaku, chuqapayasqaku, chuqapayasqaku, chaysi:
—Manam ima Allqupas kanchu. —Chaypachaqa yaykusunchik ari.
—Qamraq ñawpaqta. —Qamkaqraq, ñuqataqa Allqupas hap’irquwanman —nispa rimanakusqaku.
—Yuyayllawan ichaqa, ñawpaqta qhipata allinta qhawakuspa, lasu
apaykusqa, hukkaq makipitaq rumi, chaytaq Allqu chay chaypi
rikhurinman —nispas yaykuchkasqaku, chayllapis qunqaymanta “saq’aq
saq’aq saq’aq, ququruchiiiiii” nispa k’anka qaparisqa. Suwakunaqa
supaytas mancharikusqaku. Hump’inkuraqsi.
—Yaykullay ari —nispas ñawpaq puriqkaqtaqa tanqarisparaq purichisqa
—aychayuq mikhuylla kanman —nispas yaykuchkasqaku.
—Aycha kaptinqa ñuqa ñawpaqta risaq —nispas hukkaqqa
ñawparirqusqa. Wayk’ukuna wasi chiqansi yaykusqaku. Ña ukhupiñas
kasqaku. Mankakunaqa achkas kasqa, huk huksi mikhuyniyuqkama.
Ñawpaqkaq yaykuq Suwaqa mankakunap kirpanantas hurqun,
mankakunataqa hukta huktas qhawaykun. Huk mankamantas ch’uñu lawa
mikhuyta qallarin. Hukkaq Suwataqsi wak mankamanta paqucha uñap
phakanta aysarquspa mikhuyta qallaykusqa, chaysi:
—Ñuqam ñawpaqtaqa yaykumurqani, ñuqapaq aychaqa kachun
—nispas hukkaq Suwaqa qichuyta munasqa.
—Ñuqamanqa taytanchikmi kayta apachikamuwan —nispas hukkaq
Suwaqa aychata qichupakusqa. Aycha qichunakusqankupis huk
pursilana mankap kirpananta urmachisqaku. Chayqa “chilínnnnn”
nispas maran rumi pataman kallpawan chayasqa. Qhipamantaqsi
Allquqa “qam qam qam” nispa karupiraq kanikamusqa.
Hukkaq Suwaqa lichi mankata aysarikuspas utqaylla phawarqusqa,
hukkaqtaqsi kikin kusina wasipi qhiparqusqa. Lluqsirqamuyta munaptinsi
hatun Allquqa hap’irquyta munasqa, chaysi payqa:
—Is is is, is is is —nispa qichunakusqanku aychata pisimanta pisi qarasqa
—Allqucha ama hap’iwaychu, ama hap’iwaychu —nispakama aychata
wikhapayasqa Chinchirkuma allquqa aycha qarasqatapas manas
mikhunchu, kanichkallansi.
—¡Apasqaykita kay Allquman qaray! ¡Kay Allquta waqyay! —nispas hukkaq
Suwa masinta waqyan. Hukkaq suwaqa uyarispas:
—¡Allqucha! Is is, is ¡Allqucha! Is is, is —nispa lichi manka aysarisqa zkutimusqa.
Chinchirkuma sutiyuq allquqa chay hukkaq Suwa kaniqñataqsi rin, chaykamas
wayk’ukuna wasipi pakakuq suwaqa kaqninkunatapas qunqakuspa wayrahina
phawasparaq lluqsipusqa.
Kay Suwakunaqa may wayq’u uraypis yapamanta tarinakullasqakutaq, chaypis
llakinkuta willanakunku, yaqas maqanakunkupas:
—¡Qampuni huchayuq kanki, aychayta qichuwanki! —nispas Hukkaqqa
rimarqusqa.
—Allincha ari mana mikhuchkarqanichu, chayqa Allqup mikhunanmi kasqa,
Allqu mankamanta chay aychata aysarqusqanki… —nispas huk Suwaqa
rimarquchkarqan, chaysi hukkaq Suwaqa:
—¡Waq’aq waq’aq! —nispa aqtunayan, yanqas thuqakunpas, ña
mikhurqusqaña Allqup mikhunan aychataqa —Ñuqaqa allinlla chakrata
llamk’apakuspa kakuchkarqani, qampuni “allintam kawsanki, achka
qullqiyuqmi kanki” nispa pusamuwanki, ñuqari Allqu mikhuna mikhuqchu
hamurqani —nispas Allqu mikhuna mikhuq Suwaqa rimarparisqa.
—Arí, arí amaña llakikuychu. Kay kikin tuta kutimusunchik, amaraq pimanpas
willarqukuchkaptin. Haku huk paquchata hap’irqamusunchik, chayta
kankarquspataq ñuqanchisraq saksananchikkama mikhurqusunchik,
puchuntataq Allqukunaman qaraykusunchik —nispas kuraqkaq suwaqa nisqa.
—Manaña ñuqaqa riymanchu, ñuqaqa wasiyta kutipusaq, qamlla imatapas
rurakuchkay —nispas waynakaq Suwaqa ripunayasqa.
—¡Ama ripuyraqchu, ama ripuyraqchu! Paqucha kankanapaq kayllapi
yamt’ata pallarquchkay, ñuqaña huk tuwi paquchata q’ipirqamusaq
—nispas kuraqkaq Suwaqa nisqa.
Kay Suwakunaqa paqucha aychata kankankupunis, chaymantaqa
mana kachiyuq kankallatas mikhunku, qhipamantaqsi mama Kasimirap
wasinman kutisqaku:
—Kunanqa ama manchakuspa, allinta chumpiykita wataykukuspa,
waskhata apay kuchillutawan, ñuqataq armatawan apasaq —nispas
kuraqkaq Suwaqa kamachikusqa.
—Achkatañataqchushina mikhurqusqani, wiksaymi hunt’a, puñuymi
aysawan —nispas huk Suwaqa qillakusqa.
—¡Haku haku, utqay haku! Ch’isinpachaqa ch’aki puñuyta puñurqunqa;
wasi qayllapiña kukatapas akulliykusunchik, sayritapas
ch’unqaykusunchik, haku qayllachasunchik —nispas Kasimira awichap
wasinmanqa aswan chimpasqaku. Tuwi kankataqa iskaymantas aysanku, ñanpis waynakaq Suwaqa huk
rumiman mitk’aspa pampaman laq’arqukusqa, chaysi kuraqkaq Suwaqa:
—Kay llamk’aykunapi mitk’ayqa manam allinchu; wasi qayllapiña kukata
tapurisunchik, kaqtaq Buen Ladronmanpas mink’arikusunchik; icha quri
qullqimanchus richkanchik, icha paquchatachus llamantinta
qatirqusunchik kay tutap sunqullanpi —nispas kallpachan.
—Kaypi k’intukusunchik, kaypi samaykusunchik —nispas samaykusqaku,
chaypis istallata mast’aykunku, kukatapas hich’arparinku, chaypis
k’intukusqaku, chaymantataqsi ch’allarikusqaku. Kuraqkaq Suwaqa inti
lluqsimuyman ch’allakuypacha inti chinkaykuyman ch’allarqukusqa,
chaysi sullk’akaq Suwaqa:
—¡Qampas pantarqunki maestro! intiqa kayniqmantam lluqsimun, ima
llakichus qatiwachkasunchikpas —nispas nisqa.
—Arí, arí pantarqusqani, ñuqapas tumpan manchasqam kachkani,
imatapas aswan allin yuyaypi rurasunchik —nispas kay Suwakunaqa
Apukunata aysarikuspa kukata akulliykusqaku.
—¿Mayhinatataq yaykusunchikri? ¿Imatataq qatisunchisri? ¿Maymantaq
chaymantari risunchik? —nispas sullk’akaq Suwaqa tapurikusqa.
—Quri qullqim mana kaptinqa paquchanta llamantinta qatirqusunchik.
—Hakullaña ari, puñuymi aysawanpas, hayk’a tutaña mana allin
puñusqa kanchik.
—Qurita qullqita tarispaqa kikin llamakunapi chaqnarikusunchik.
Awichataqa iskaymanta watarqusunchik; qamqa rumita siminman
churaykunki; chaymantataq quri qullqinta maskanki, ñawpaqtaqa
maypi pakasqantaraq willachikunki, ñuqataq armaywan kamaykusaq
—nispas kuraqkaq Suwaqa kamachikusqa.
Asllatawanqa mama Kasimirap wasinmansi qayllaykusqaku, chaymantataqsi
Allqukunawan kanichikuspakama karu wayq’upi aycha kankata Allqukunaman
qaraykuspa saqirparimusqaku. Kay upa Suwakunaqa ripuqhinaraqsi tumpata
karunchasqaku, chaymantañataqsi Kasimira awichap wasinman muyuykarqamusqaku.
Suwakunaqa yuyayllamantas mama Kasimirap wasinman chayaspa puñuna
wasi punkuta kallpawan tanqaykusqaku.
Chaysi Awichaqa:
—¿Pitaq?¿Suwachu ima kuntinaruchu? —nispas puñunanmanta sayarirqamusqa.
—¡Maytaq quri, maytaq qullqi yaw maqlla Awicha! ¡Quwayku! ¡Quri qullqi
pakasqaykita sumaqllamanta hurqumuy! Icha, ¿t’uqyaykuchisqaykichu?
—nispas Suwakunaqa armata rikuchisqaku, hukkaqtaq
rimasqankumanhina lintirnawan Awichap uyanta k’anchaykusqa.
—Quriypas, qullqiypas kaypikamam, munaspaqa apaychikpas. Ñuqapas
Awichaña kani, ¿maytañataq kawsaymanpas? Ñach riki wañupuchkasaqña,
¿Pitaq kawsayniykunawanpas, uywaywanpas qhipanqa? Ichaqa… amaraq
wañuchkaspa takirikusparaq tusuykurqusaq, chayllata mañarikuykichik.
Wañuspañari imatataq apasaq, takisqallaytapas tususqallaytapas
apakuytapunim munachkani —nispas Awichaqa mana llakirikuqhinaraqsi
uyarina kunkamanta rimasqa.
—¡Munaspaqa tusuypas ari! —ninkus qhawanarikuspa Suwakunaqa.
Chaysi Payachaqa: —¡¡Chinchirkumachayyyyyyyyy, Uchu Kachichayyyyyy!! ¡¡Chinchirkumachayyyy,
Uchu Kachichayyyyy!! —nispa tukuy kallpanwan qaparispa tusuykusqa.
Yapa yapamantas Awichaqa takiykusqataq tusuykusqataq.
Mama Kasimirap Allqunkunaqa sutinkuta uyarispas wasiniqman phawasqaku,
chayarquspataqsi sapanka Allqu huk Suwata pampaman kumpaspa allin
allinta qaparichisqa, pituchachinraqsi Suwakunataqa. Kay Allqukunaqa pay
sayk’uytas sayk’upusqaku. Mama Kasimirataqsi: —¡Kaymi quriy, kaytaqmi qullqiy! ¡Kayqa mañakusqaykichik! ¡Chinchirkumacha,
aswan kaniy! ¡Uchu Kachicha, makinmanta! ¡Wanachiychik kay
qillakunataqa! —nispas Allqunkunawanqa maqachisqa, paypas kimsa
pallqanwansi Suwakunataqa sikinpiñataq, wasanpiñataqsi waqtaykusqa.
Allqukunaqa Suwakunap thanta p’achanta yanqataraqsi llik’irparisqa,
hukpataqa warantas ch’utirqapusqapas.
Suwakunaqa mana yuyaynillanpiñas:
—¡¡Amaña mamáy!! ¡¡Amaña mamáy!! ¡¡Wanasaqmi!! —nispa qaparisqaku.
Mama Kasimiraqa k’upa kisawansi Suwakunataqa makinpiraq, chakinpiraq
waqtaykusqa, sayk’urquspañataqsi:
—¡Lluqsiychik kaymanta! ¡Suyt’u! —nispa Suwakunataqa qarqumpusqa.
Suwakunaqa wañuy wañuyllañas wasimanta lluqsispa chinkaripusqaku.
Unay pachamanqa paraytas qallarinpas; Suwakunaqa maypich ari
mana p’achayuq. Kasimira Awichaqa Allqunkunatas “Chinchirkumacha, Uchu Kachicha” nispa
waqyakusqa, suwakunataq chaytaqa mana yachasqakuchu.
Kayhina k’irichikuyqa maypipas manam allinchu.
—Tawa killaña kay makiy mana allinyanchu —nispa aswan waynaraq
Suwa rimasqa. —Ñuqaptataq chaki ch’upaypas, rinriypas khallasqa. Aswanpas
suwakuypachaqa imallapipas llamk’aysikusunchik —nispas kay
Suwakunaqa hampina wasipiñataq, ayllunkupiñataq hampichikusqaku.
Chay karu ch’in niq urqupiqa Kasimira Awichallas iskay Allquntin achka
paquchantin tiyakunraq. Qampas atispaqa waturqakamuy, ichaqa
¡Allqunkunataq!
2008 watamanta willakuy
Huch'uy Willay
FUNDACIONPA AYPANANKUNA:
Fundacionpa ancha munasqa aypananqa, Ura Abya Yala akllasqa suyukunamanta wakcha wakcha runakuna, ancha yachayniyuq runakuna, runa umalliq runakuna yurinantam munan.
Kaynatam wakchka kayta, imaymanakunantawan chinkachinapaq yanapayta munan, hinam runap ima kaynintaqa huqariytam munan.
FUNDACIONPA CHANIN KASQAN UNAYAYNIN:
Fundacion kasqanqa, allin munasqakunatam tarin, chaynatam hamuq watakunapaqqa chanin kasqanqa unayanqapunim.
Fundacionqa chunka suqtayuq ñiqi wata llamk'aytam qallarichkan.
FUNDACIONPA HAYWARISQANKUNA:
Fundacionqa becario nisqakunamanqa achkhanpiqa mana imata mañakuspan yanapan.
Sapan suyupi chay Comités Locales nisqaqa, masichakunapaq k'iti nisqa hinam llamk'an, hinam yachasqanku pachapi chaymanta llamk'asqanku pachapipas ima sasakuy hatariptinpas yanaparillankum.
PERÚ SUYUPI becariokunaqa, kay hatun yachay wasikunapin Universidad Católica (40), Universidad de Lima (30) hinallataq TECSUP (29) qillqarisqa hinam kachkanku.
Kay wakichinakuna qullqichasqankuqa US$ 241.153 nisqakamam aypan, chaymantataq US$ 81.461 nisqa hinatam yachanamanta lluqsiqkunaqa sunqunkumanta kutichinku.
COLOMBIA SUYUPI becariokunaqa, kay hatun yachay wasikuna Universidad EAFIT (51) hinallataq Instituto Pedro Justo Berrío (11) nisqakunapim qillqarisqa hinam kachkanku.
Ruwana apukuptintaq, US$ 212.185 nisqakama qullqichayqa aypan.
HONDURAS SUYUPI Fundacionqa, 77 becarios nisqa hinatam yanapan.
Paykunamantaqa, orientación técnica nisqayuq yachay wasikunapiqa 31 kaqkuta, 43 bachillerato nisqapi kaqkunata, hinallataq hatun yachay wasipitaq kimsa kaqkunatam.
2006 watapi munasqa hina allichaqa wakichinam apakuchkan.
Becariokunaman qullqi aypayqa US$ 50.086 nisqakaman chayan.
SALVADOR SUYUPIQA, 28 becariokunatam yanapan.
Paykunamantaqa 12 ITCA (Instituto Tecnológico Centroamericano) sutichasqapi qillqarisqa kachkanku, Universidad Don Bosco hatun yachay wasipitaq 8, ESEN (Escuela Superior de Economía y Negocios) sutichasqapitaq 8 kachkanku.
Qallarisqamantaraqqa warmiqhari kayqa, yupaychasqa hina qhawarikun.
Kay yachana quypitaq, qullqichayqa US$ 117.048 nisqakama chayan.
Kay qullqichayqa, chay patrocinadores privados nisqakunam llapantaqa qullqichanku.
GUATEMALA SUYUPIQA, suqta watapaqmi kay ruwaytaqa unayachikunqa, kayqa huñukuna haywarisqankurayku.
CONSEJO DIRECTIVO sutichasqaqa, Asociaciones de Egresados huñupi llapan yanapaqkunaman anchatapuni añanchakun, hinallataq Fundacionpa yuyaymanakuta allin mast'arisqankumantapas añayukullanmi.
Hinallataq becariokunamanpas haywarikullanmi añayukuyninta, hinam kaykuna yachay wasipi allin yacharisqankumanta, llamk'asqankupipas allin llamk'aspam Fundacionpa yuyaymananta mast'arisqankumantapas añayukullanmi.
EDUCACÍONQA ANCHA AÑAYUKUYNINTAM yanapaqkunamanqa haywarikun.
Salvador suyupi, yachachina lliw mast'ariy. 
Salvador suyupi, Comité Local huñu kaqqa, mana yachaqikunamanqa yachayllatachu haywariyta munan, aswan yachaqikuna suyup yachay kawsayninwan chaqrukunantam munan.
Huk ruwayqa, El Salvadorpi Museo de Arte nisqa watukuymi karan.
Perú suyumanta Jorge Guerrero
Jorge Guerreroqa, Lima llaqtapi hatun yachay wasi Universidad Católica sutichasqamanta lluqsin.
Yachasqanmanta allin llalliptinrayku achkhakunamanta payta akllarqarinku, chaymi hatun yachay wasipi Universidad de Cardiff, UK nisqapim wak waynakuna akllasqawanpas hatun k'uskiypi llamk'anqa.
Jorgeqa chaypi unayaspaqa, manam chay qhawapaq camarakunap softwareninllamantachu aswanta yachapan, aswanmi wak suyukunamanta yachaqikunawanpas allinta masichakun.
Wankipiqa pusaq yachachiqninpa David Marshall sispanpim kachkan.
Colombia suyumanta Yuway Mazo Giraldo.
Yuway Mazoqa wakcha k'itimanta hamum, hinallataq yachay wasi Instituto Justo Berrío sutichasqapin mecanicamanta técnico nisqapaq yacharan.
Kikin pachapipas, phisqa ayllumasinkunatam kuska p'unchaw llamk'ayninwan yanaparan.
YACHANAPAQ beca nisqa chaskisqanqa, hatun yachay wasipi EAFIT sutichasqapim yachayninta 1998 watapi tukuchin.
Yuwayqa, kunan pachapiqa Medellin llaqtapin hatun empresapim maquinakuna allichaymanta umalliq hina llamk'an.
Yuwayqa, paypa kawsayninpipas ancha yuyayniyuq hinapunim ayllunpaqpas llaqtanpaqpas purikun.
Qullqichaspan iskay sullqa panakutapas hatun yachay wasipi yachayninkuta tukuchin.
Kunanqa iska churiyuqña kan, hinallataq awqanakuykunamanta mana mamataytayuq wakcha wawakunatan warminwan wawachaykuyta munan.
Abya yala uray suyunkunapi, wakchasapa k'itikunamanta ancha yuyayniyuq marmiqharikunatam fundacionqa yachay wasikunapi allinta yachanankupaq yanapan qullqichan ima, hinam warmiqharikuna yachayninkuta tukuspaqa, allin yachaq llallipaq runa kanankupas, suyunkunata huqarinankupaqmi yanapan.
Hondurasmanta Flores wispakuna
Kay wispa wayqikunaqa mana rikukuq hinam allinta yachanapiqa llalliparunku.
Alexisqa chay diploma de comercio nisqataqa 98.24% nisqa hinawan llallipan, hinallataq wispa wayqinpas 98.14% nisqawan llallipan.
Quri wallqakunawan hinallataq «Jesús Milla Silva» sutiyuq diplomawanpas Iskayninkum samichikunku.
Wayqikunaqa, wakin tawa panaka achkha ayllumasinkunawanmi wachulanku wasinpi tiyanku.
Paykunaqa, manam taytankutaqa riqsinkuchu, tantantaq nitaq hayk'appas mikunallankupaqpas qullqitaqa haywarinchu.
Mamam wasitaqa kamachin, huk warmi wawataq pisi qullqi llamk'asqanwanmi wasipi ima rantinatapas qullqichan.
Fundacionpa munasqan 
Fundacionpa ancha munasqa aypananqa, latinoamericapi akllasqa suyukunamanta, wakcha wakcha runakuna, ancha yachayniyuq, runa umalliq runakuna yurinantam munan.
Kaynatam wakchka kayta, imaymanakunantawan chinkachinapaq yanapayta munan, hinam runap ima kaynintaqa huqariytam munan.
Becarios nisqakunaqa, suyunkunapiqa aswan llamk'ana yurichinanpaqqa, kinkin llamk'asqankuwanmi wakin runamasinkunataqa yachapachinkuman.
Ima ruwaykuna unayananpaqqa, Fundacionqa allintapunim yuyachakun qullqichakuypi yachapakuypi yanapanantaqa.
Llaqtamanta mana sinchi qullqiyuq waynasipaskuna yanapay
Abyayala uray suyukunapiqa, hatun yachay wasikunaman haykunaqa sinchi pisillapunim.
Wakinkunallam kay llaqtapaq hatun yachay wasikunamanqa haykunku, hinallataq mana qullqichanapaq kaspapas mana allin yachaykunataqa haywarinkuchu.
Qullqichanapaq yachay wasikunam munasqa yachanataq haywariyta munan, ichaqa qullqichanapaq kaptinrayku kayqa mana wakcha llaqtaqa aypaytaqa atinchu.
Chayraykum, ancha yuyayniyuq waynasipaskunaqa mana atipasqanku yachanakunamanqa haykunkuchu.
Chaynatam llaqtakunaqa munasqa ancha yachaysapa runakunatam chinkachin.
Kikinpaq llaqtanpaqpas yuyay puriyta mast'ana 
Llaqta wiñaptinqa hinallataq allichakuptinpas, umalliqkunam yachaqkunawan ima, ima kaqkunataqa kamachinku.
Chayraykum Fundacionqa, manam chay conocimientos técnicos nisqallatachu haywariyta munam, ichaqa aswantachá becarios nisqankunaqa, ayllunkupaq llamk'anankupaq allin runa kanankutam munan
Kikinpaq llaqtanpaqpas yuyay puriyqa, ancha munasqa hina qhawakun.
Warmikuna yachanankupaq mast'arina
Warmikunaman yachachiyqa sinchi pisin pachanmanta puriq llaqtakunapiqa.
Kayqa chiqaypunim Ura Abyayala suyukunapiqa.
Fundacionqa llamk'anpuni allita becarios nisqakunata akllanapaqqa, chaypaqqa yuyayniyuq kasqankuta allin runa kasqankutan qhawanku ichaqa warmichu qharichu kasqankutaqa.
Kuraq t'aqa yachaypiqa, ima munasqaqa ña ayparunkuñan.
Yachay wasikuna allin akllay
Yachay wasikunawan umalliqninkunawan yachachiqkunawanpas yachaqikunap nunankutaq t'akyachinkun.
Allin runa kanapaqqa chaninkuna yachachiyqa ancha allinpunim. 
Chayraykum llaqta huqarinapaq yachaqikunaman yachachinapaq qispisqa hamut'ayniyuq yachay wasikunallawanmi masichakuspam yanapan,
Becarikunapaq ancha yanapay
Becarios sutichasqakunaqa, yachay wasinkunapiqa riqsichinqakun ancha yuyayniyuq kasqankutaqa, chaymi mana sinchi yachay wasikunapi kaqkunaqa allintapunim wakichinkuman ayllumasikunawan mana kuska tiyaspapas.
Sasa kaykunawan manchayunawanpas kaspaqa ima yachay kaqtaqa hark'arparinmanmi.
Chayraykun becarios sutichasqakunaqa munankupunim sapankuman pusachikunanta yanapachikunatapas ima.
Fundacionqa, Comités Locales sutichasqata hinallataq secretaria ejecutiva nisqatawan akllaspaqa allintapunim qhawan imayna kasqankutaqa, becarios nisqakuna ima mañakusqankuta allinta yanapanankupaqqa runakunawan allin masichaykuyninkuqa ancha munasqapunim.
Becarios sutichasqakunaqa kikin pacha yachapasqankupi hinallataq hamuq pachakunapipas masinkunawan ancha tantanakunankutam munakun.
Fundacionqa manam yachapasqanku pachallapichu yachaqikunaqa yanapakunankuta munan, aswantan hamuq pachakunapi llamk'asqanku pachapi chulla runalla hina Fundacionpa yuyanmanasqata hap'ispapas ayninakuspapas kawsanankuta munan.
Kayqa Comités Locales sutichasqakuna chay ñanman puriqkunatam ñawpaqman tanqarin.
Hinallataq huñukuy Asociaciones de Egresados sutichasqata wiñanankupaqpas yanapanmi.
Fundacionpa haywarisqankuna
Yachanakunap qullqichaynin
Fundacionqa becarios nisqakunanap yachanankutaqa Grants nisqa hinawan qullqichan, hinallataq wakinnillanpin qillqa munasqa hinallataq ch'uspa astanakupaqpas qullqichan.
Comités Locales sutichasqakunan hayk'a kanantaqa ninku.
Qhipa watakunapim wakin becarios sutichasqakuna qullqi chaskisqankutaqa sunqunkumanta kutichiyta munapasqanku,ña llamk'aspanku pachapi kaspan kay ruwaytaqa munanku, chaynatam wakcha llaqtakunamanta wakin wañakuqkunamanpas yanapakuy aypananpaq, chaymantam Fundacionqa ancha kusisqapunim kaytaqa qhawarin.
Kay munasqataqa Compromiso de Honor nispan sutichanku, kayqa sunqumanta sullullchakuymi mana jusgadupi chaniyuq. 
Qullqi kutiysqakunaqa anchapuni Perú suyupi qhawakun, hinallataq watam watapiqa yapakun.
Fundacionqa qullqichasqawan kuskam kaytaqa musuq becakunapaqqa hap'ipan.
Becakuna unayasqan
Beca nisqata quspaqa, Fundacionqa becario nisqawanqa sullullchakunmi, chaynam yachay wasi akllaspim tukunankama yanapan, kayqa sichus yachaqi sapa kuti wasapayta atin chayqa yanapan.
Hark'apanakuna
Beca nisqakutaqa mana sinchi qullqipaq profesionkunallatan qullqicham hinallataq yachay wasikuna Fundacionpa akllasqallapim.
Manam hawa suyukunapi yachanapaqqa becas nisqakunataqa qunquchu.
Becarikunapaq takya yanapay
Comités Locales sutichasqakuna, hinallataq secretarias ejecutivas sutichasqakunapas yanapanqakun becarios nisqakunamanqa, kaykunaqa yachananku pachapin riqsisqanku kanqa.
Kay ruwayqa ancha munasqapunim, becariokuna ayllumasinkumanta sinchi kharu kaptinku.
Sasa kaykunawan manchayunawanpas kaspaqa ima yachay kaqtaqa hark'arparinmanmi.
Hinallataq becariokuna huñukunankutapas ruwallankun, chaymi riqsipakuspa ayninakunku ñataq kikin kawsankupi mana chayqa yachayninkupi utaq llamk'anankupipas.
Yachanata tukuspamanta masinakuy 
Becariokuna yachaynikuta tukuspaqa, suyunkupi Asociaciones de Egresados sutichasqa huñupim huñunakunku.
Chaynata ima yuyaykuna yachasqawanpas purillankun.
Colombiamanta Octavio Peláez
Octavio Peláezqa Colombiamanta huñu qallariq becariokunamantam.
Mana qusayuq warmip wawan hina uywakun.
Chay warmiqa sulk'a ñañan mañuptinpas wawankunatapas wawachunmi.
Octavioqa yachananpinqa allintapuni wasapan. 
T'aqa bachillerato nisqakamataq kuska p'unchaw llamk'aspa llamk'aspa ima ñak'ayraq yachanantaqa tukurparin.
EAFIT nisqapi yanachanqa hatun yachay wasi Universidad nisqap hinallataq Fundacionpa yanayninkullawanmi atipan.
Medellín llaqtapin riqsisqa empresapi llamk'arqan, chaypi yachananta tukuspaqa allinta qhipachipunku llamk'ananpaq.
Watakuna hamuqtintaq mirachiq k'itiman umallin chaymantataq kikin kuraq umallinman tukun.
Octavioqa llamk'ay pachaman haykuspaqa, wakin wayqipanankunatan yanapan yachanankuta tukunankupaq.
Payqa qallariqllamantaraqmi Fundacionpa yuyaninwanqa kuskachakun.
Yachaqikuna tukuqkunatan aswanta mat'inapaqmi Asociación de Egresados CESE sutichasqatan payqa yurichin.
Suyukunamanta willayninkuna 
Perú, becariokuna llaqtapa llamk'asqanku
Becariokuna sumaq sunqu kasqakutaqa mana paykunapuralla yanapakuyninkullapichu qhawakun, aswanmi llaqtapaq imaymanakunapi llamk'aptinkupas qhawarikun.
Huñuqa, Lima urayninpi llaqta Cañete sutiyuqpim, anchata mana mamataytayuq wakchakunap wasintam yanapanku.
Huñu wasiwan hinallataq wakin suyukunapi llamk'asqankupipas,16 watantin yachaykunata huñuspam wiñarin
Consejo Directivo sutichasqam ancha kamachikunata kamachin.
Consejo Directivo nisqamantam huk runam, sapanka suyukunapiqa kamachin
Kayqa Comité Local sutichasqawanmi masichakun, hinam yachanapi ima wakichiy rikuriptinpas kamayaysin yanapan ima, hinallataq hamuq pachakunapi wakichiykuna apakunankupaqpas yanaparillanmi.
Comité Local sutisqa purinanpaqqa ancha chanitan churakun, chaymi Consejo Directivo nisqapiqa umalli masikunaqa allintapuni akllarikun.
Fundacionpa ukhu kamachiyninpiqa Comité Local sutichasqaqa ancha qispiyuqmi ruwanakunata kamachinanpaqqa.
Becariokuna akllanaqa ancha chaniyuqmi.
Fundacionpa munasqan hinam yachay wasikunaqa Comité Local nisqakunanaman willanku manqinninku allinku kasqamanta.
Suyupi Fundacionpa rantinman manaraq qhipa akllasqakuna riqsichispaqa, Comité Local sutichasqaqa kikinpunim akllakunamanta tapupan mana chayta kikin wasinkupipas watukunmi.
Secretaria ejecutiva sutichasqan becariokunamanqa yanapan, chaypaqqa Comité Local nisqap masikunamantam yanapachikunpas.
Kay sinchi llamk'ayqa allin sunqu kayta haywarikuyta imam mañakun.
Hondurasmanta Eduardo Zúñiga López
Eduardo Zúñigaqa yachaynintaqa bachillerato nisqatam yachay wasi Instituto Técnico «Luis Bográn» nisqapi ayparqan, chaytaqa 94% nisqa yupaykunawan wasapan, hinallataq huk yupaychaywanpas samichakullanmi. 
Wakcha ayllun machulankupa wasillanpi tiyaqkumantam hamun.
Qulqichasqanqa US$ 103 nisqaman haypan, yapakuntaq US$ 184 qullqi maman llamk'asqanwan.
Eduardoqa munanpuni Medicina nisqa yachapayta, ichaqa Fundacionqa kamachiyninunaraykum mana qullqichayta atinchu.
Perumanta Andrés García Picón
Andrés Garcíaqa, Electrónica y Automatización nisqa yachanantaqa ña TECSUP sutichasqapiqa tukurunqaña.
Yachachiqkunaqa allintapuni rimanku Ima qallariypipas, kamariypipas usqay ruwaypipas yuyaysapa kasqanmantaqa. 
Kunankamaqa allitapunin ima chaninchaypipas wasapan.
2008 watap Kantaray killapin, TECSUP yachay wasin sutinpi «Olimpiadas Mecatrónicas» nisqapi llallirpan, chaypitaq llapa suyumanta lliw hatun chay wasikuna llallipakusqankumanta iska ñiq'ipi hina qhipakun.
Andrésqa qhawarikullantaq imayna masinkunawan llamk'asqanmanta hinallataq umalliqsapa kasqanmantapas.
Perú suyupi EDUCACIÓN nisqmanta, 90 watakuna qallarichkantinmi Purú suyupiqa llamk'ayta qallarparin, chaypitaq huñu parachiq Dr. Ernst Keller tiyarqan.
Chaypi yachayta hap'isqanwanmi, Fundación wakin suyukunapi purinanpaqmi ima wakichiykunata ruwakun.
Fundacionqa apoya Perú suyupi becariokunataq kay hatun yachay wasikunatam yanapan: Universidad Católica, Universidad de Lima hinallataq Instituto Superior TECSUP nisqatapas.
Becariokunawan 2008 watapi becakuna qullqichasqakunawan 
46 becariokunam Ingeniería e Informática nisqataqa yachapanku, 16 nisqakunataq Ciencias Empresariales nisqata kay ima masichakuytawanpas, 8 nisqataq Economía Política nisqatawan Derecho nisqatawanpas.
25 becariokunaqa especializaciones técnicas nisqatan yachapanku.
Hatun yachay wasipiqa becariokuna yupayninqa 32 yupaykaman hunt'arun, chayqallapa becariokunamantaq kimka phatman hinamanmi chayan.
Yachay wasikunan
Limapi Universidad Católica, www.pucp.edu.pe
Perú suyumanta qhallariq sapan hatun yachay wasim, hinallataq 1916 watapin pararichikun.
Qallariyninpiqa Humanidades nisqa yachaykunamanmi asuyaq.
Chaymantataq Ciencias Naturales nisqa yachaykunatam yapakun, chay patamantaq Gerencia Empresarial nisqatapas pararikullantaq.
Yachaqinkunaqa 20.000 yupaykama hina aypan.
Yachachiqkunaqa kuskan pachata hunt'a pachata hina llamk'aspaqa 1.200 ima aypanku.
Limapi Universidad de Lima, www.ulima.edu.pe
Aswan yachaypiqa Disciplinas de las Ciencias Naturales, Tecnología y Gerencia Empresarial nisqa yachaykunam qallariypiqa kachkanku.
Chaymatataq Ciencias Sociales nisqa yachay yaparikun.n
Yachanakuna munapachiyqa achkha runakunamanta yachanakunawanmi hunt'achikun.
Yachaqikuna qillqachisqaqa 15.000 yupaykama aypan, yachachiqkuna kaqtaq 1.200 yupaykama aypan.
LImapi TECSUP (Instituto Superior Tecnológico Privado), www.tecsup.edu.pe
Q'ikllay kamk'aykunapin yachachin, chaykunaqa: Química, Metalurgia, Eléc¬trica, Electrónica hinallataq Manutención Máquinas nisqapas.
Llsqtap yachay wasi SENATI llamk'asqanta qhawaspaqa TECSUP yachaywasiqa hunt'a pachatam llamk'am.
Arequipa llaqtapin hukaq wasinpas kan.
Yachaqinkunaqa 2.000 yupaykama aypan, yachachiqkuna kaqtaq 250 yupaykama aypanku.
Comité Local sutichasqamanta
Ruwanankuna
Secretaria ejecutiva sutichasqaqa manam llamk'ay kamachiykunallapichu llamk'an, astawanmi yachaqikuna kamachiqkunapipas masichaspa llamk'allantaq.
Hatun yachay wasikunan k'itinkunapiqa, Fundación ancha chaniyuq hina qhawarikun, kayqa ñataq aswan yanaparisqamanta, becariokuna allinta yachayninkuta llamk'ayninkutapas wasapariptinku, achkha qullqichasqakunata kutikuptinpas ima.
Sapan becariokunaman yanapay haywariymanqa ancha chanitan churakun.
Hillataq, becariokuna ayninakusqankuta huñunakusqankuta kallpachanapaqqa ima huñuypas ruwakullanmi.
Kay huñunakuykunaqa allipunim riqsipakukunap masichakunankupaqqa hinallataq ima hamuq llamk'aykunamanta rimanakunapaqpas.
Huñu ABEFE (Asociación de Becarios de la Fundación Educación sutichasqaqa), Becariokunap yanamanta qullsiqkuna paqarichisqankuqa anchatapunim secretaria ejecutiva sutichasqataqa yanapanku.
Huñuqa 200 masikunawanmi kunanqa kan.
Huñuqa Fundacionpa hawanpiqa llaqta wakichiykunapiqa llamk'allanmi.
Qhawarinapaqqa, becariokunaqa Cañete llaqtapin mana mamataytayuq wakchakunap wasintam yanapanku, Kay k'itiqa Limap urayninpi kaqmi, chaypim 2007 watapi 15 punch'aw Puquy Raymi killa kachkanpinmi pacha kuyuptin millay sinchita uymaykunata ñak'arin.
Wakin huñusqa becariokunawan yachanamanta lluqsisqakunawanpas autobuses nisqakunata qhawanapaq allinta llamk'anankupaq imam, chay GPS hinallataq GSM sutichasqakunapim huk sistemata ruwanku.
Lima llaqtap sistema kamachiyninqa 5% nisqa hinallatan autobuskuna may ñanta purisqankutaqa qhawan.
Becariokuna wakichina ruwasqankuwanqa, lliw llaqtapi may ñanta autobuskuna purisqantaqa qhawarikullanmanmi.
Hatun yachay wasi Universidad Católica sutichasqaqa wakichinataq yanapallanmi ima electrónico nisqa llamk'anakunata churaspa hinallataq chay asesorando técnicamente nisqata quspapas.
Yachay wasikunap llamk'ayninku sapan hukniraq kamachiyniyuq kaptinmi, Fundacionpa sapan suyu kamachiqkunaqa qullqi kutichiy chaskinapiqa kallpachakuspanmi llamk'ankuman.
Universidad Católica hatun yachay wasimanta becariokunaqa, tesis nisqankuta ruwaptinkun chay sasakaypaq thaniyta tariyta munaku, chaypaqtaq huk softwareta ruwanqaku.
Colombia suyu
Colombia suyupi Fundacionpa llamk'ayninqa, Medellín llaqtapin iskay yachay wasikunapi becakunataqa qun.
Hatun yachay wasipiqa Universidad EAFIT nisqapi, kikin yachay wasillapitaq Pedro Justo Berrío nisqapim.
Kikin llaqtapi huñukuyqa achkha chaniyuqmi kan.
Comité Local sutichasqap yachasqanqa atiyllachinmi becariokuna akllayta yanapaytapas ima.
Hinallataq kamachinapas sinchi atiyllam.
Kuraq llaqta Medellín akllanamanta Bogotá akllakuyqa kay imaymanakunaraykun akllakun.
Suyuqa ancha qhatuchanapaq k'iti hina riqsichikun.
Universidad EAFIT hatun yachay wasiqa llaqtapi qhatuchapkuna qullqinwanmi purin, chay qhatuchaqkunaqa ancha chanitan churanku yachaqikuna yachanankupiqa hinallataq llaqta qhatuchaypipas yuyaymanallankupunim.
Hatun yachay wasiwan Fundacionpa paqarichiqkunawan unay watantin masichakusqankuraykum imay llamk'aypas usqaylla purirparin.
Yachay wasi Instituto Salesiano Pedro Justo Berrío sutisqan chaninrayku yuyaymananrayku akllarichikun.
Ichaqa instituto nisqaqa qhari irqikunallamanmi yachanataqa haywarin.
Warmi irqikunata haykuchinapaqta wak yachay wasitam tarina.
Fundacionqa 34 beca nisqakutam Universidad EAFIT hatun yachay wasipiqa haywarin.
Comité Local sutichasqaq haywarillanmanmi achkha becakunataqa, ichaqa kayta masichayninpi qullqi tariyta atispaqa ruwallanmanmi.
Llakikunapaq hinataq kay pachakunapiqa manam qullqichaytaqa qati qatilla hinachu tarikun, chaymi yachanamanta lluqsiqkunamanqa musuq becariokuna haykuqqa manam kikin yupanamanqa aypankuchu.
2008 watapi EAFIT hatun yachay wasipiqa, 36 becariokunam Ingeniería nisqataqa yachanku, 11 yupaykunataq Ciencias Empresariales nisqata kaqllataq 4 Economía Política, Derecho hinallataq Ciencias Sociales nisqa yachakunatawanpas.
Warmikunaqa 50% nisqakaman aypanku.
Instituto Pedro Justo Berrío sutichasqa yachay wasiqa chuka hukniyuq becakunatam waynasipaskunamanqa qun, kay maki llamk'aykana yachanakunatam qun: Mecánica nisqapi, kurkuwan llamk'anapi, Electricidad nisqapi, Informática hinallataq Industria Gráfica nisqapipas.
Medellinpi Universidad EAFIT (Escuela de Administración, Finanzas, Investigación y Tecnología sutichasqa), www.eafit.edu.co
Hatun yachay wasiqa llaqta qhatuchaqkunam 1964 watapi paqarichinku, kunantaq 12.633 yachaqikunawan kan, hinallataq 292 hunt'a llamk'aq yachachiqkunawan kaqllataq 600 kuskan llamk'aq yachachiqkunawanpas.
Qallariqpiqa Ciencias Empresariales yachanapaqmi wakin técnicos nisqa yanakunapaqpas paqarichikun, kunanqa Ciencias Culturales sutichasqa yachanakunatapas yachachin.
Hawa suyukuna nisqanku hinam aswan allin hatun yachay wasis kan, hinallataq Universidad de San Gallen hatun yachay wasiwanpas masichakullansis.
Medellínpi Instituto Pedro Justio Berrío, www.pedrojustoberrio.edu.co
Instituto nisqaqa Orden Salesiana nisqakunam 1926 watapi paqarichinku, hinam waynasipaskuna ancha yachayniyuq wakcha k'itimanta hamuqkunatam yachachin.
Instituto nisqaqa usqaytapunin wiñarun, hinam 70 watakunapiqa ayparparunmi bachiller hinan yachaqikuna lluqsinanpaqku, chayqa allinpunim karqan hatun yachay wasiman haykunapaqqa.
Yachanamanta qullqsiqkunaqa atillankunmanmi llamk'ayman haykuytaqa hinallata hatun yachay wasikunaman haykuypas atikullanqan aswan llallipaqkuna chaninchanata wasapaspaqa.
Yachaqinkunaqa 1.650 yupaykama hina aypan.
Yachachiqkunaqa, achkhankupi yayakama kaspam 142 hinaman aypan.
Comité Local sutichasqa kamachiqqa, umalliq llaqta llamk'aywan masichakuqmi.
Payqa Universidad EAFIT hatun yachay wasimantam lluqsin, hinallataq maymata hamuptinrayku llallipaq katptinraykupas yachaqi kasqanpiqa becariopaschá karqan.
Comité Local nisqa masichakuqkunaqa hukniraq llamk'ayniyuq kaptinkum allintapunim aynipakunku, kayqa allinpunim becariokunap kawsayninpi, yachayninpi hamuy llamk'ayninpipas yanapanapaqqa.
Qhatuchay qullichay sinchi urmarpariptinqa pisiyachinpi sapan qhatuchaqta llaqta qhatuchaqta ima, chaymi becakunapaq qullqichaypas pisiyarparinmi.
Kay hina pachapiqa wakcha waynasipaskunam aswantaqa ñak'arinku, chaymi yanapaykuna wakcha waynasipaskunaman chayananpaqqa masimasikunamanta Fundacionqa anchatapuni llamk'an.
Sapan yachay wasipi becariokuna llallipaq hinata churayqa Comité Local nisqa llamk'ayninpaqqa aswan llamk'aymi.
Kayqa allintapunim Universidad EAFIT hatun yachay wasipiqa aypakun.
Universidad EAFIT hatun yachay wasipiqa yachaqikunaqa tanqachikullankum yachay wasi kawsaypi puriykachanankupaq, kayqa ñataq pusar hina, ancha yachaysapakuan yanapaq hina utaq hatun yachay wasi sapa p'unchaw ima ruwayninpipas yanapankupaq hina.
Instituto de Fomento de la Pequeña y Mediana Empresa sutichasqaqa llaqta qhatuchaywan sapan qhatuchaqkunawanpas llamk´anmi, chaymi masichakuspa aswan kuska llamk'ayta munanku
Medellín llaqtap alcaldianqa huk ñawpa becariotam Fomento Empresarial nisqa umallinanpaqqa churan.
Comité Local sutichasqaqa achatapunim puriykachan sapa becariokuna kawsaynipi wiñarinanpaqqa.
Becariokunaqa sapa kutin Comité Local sutichasqawanqa huk huñukuyman waqyachikunku, chaypiqa imayna kasqankumanta rimarinankupaq hinallataq imayna hamuq pachakunakanqa chaymanta rimarinapappas.
Comité Local sutichasqamanta umalliqqa sapan suqta killam becariokunata yachanamanta lluqsiqkunatapas huñurin, hinatam wasinpi ch'isiyaq p'unchay rimarinakuyta apachin.
Fundacionqa sispalla hinam Universidad EAFIT hatun yachay wasi kamachiyninpi yanapan.
Chaynam Desarrollo Humano k'iti umalliqqa Comité Local sutichasqapipas masi hina rikurin.
Kay hinatam becariokuna akllayqa mana sinchi sasachu, kaqllataq ima munasqankuta haywarinapaqpas atisqa hinalla kan.
Hatun yachay wasi kamachiqkuna becarionkunata yanapasqankumantaqa, Fundacionqa añaychakullanmi.
Paykunaqa manam kurku hamp'ita nitaq nunamanta hamp'inallatachu chaskinku, aswanmi mikhunankupaq astakunakupas ima, qullqitapas chaskinku.
Hinallataq yachanamanta qullsiqkunatapas manan harkankupaschu aswanta yachanankupaqqa.
Hinallataq Fundacionpa ima llamk'asqanmanta yupaykunataqa apallanmi.
Becariokuna yachanankuta tukusptinkuqa Asociación de Egresados CESE (Corporación Educación Suiza-EAFIT nisqa) huñu sutichasqam llamk'ay pachapi kaptinkupas masichaspa hina kanankupaqmi yanapan.
EAFITA nisqapi becakuna chaskisqamanta sunqumanta qullqi kutichiy yuririptinpas manam ancha qullqimantachu rimana kan.
Ichaqa CESE yanapasqawanqa, ña iskay becakunata qullqichayta atikun.
Instituto Pedro Justo Berrío yachay wasipi becariokuna kaqtaqa Comité Local nisqam qhawapan.
Rikuchikunña ayllukuna pisi qullqi kasqanta hinallataq yachayninkupi aswan yuyayniq kasqankutapas icha mana chaynatachu sapan runa imayna kasqankupiqa.
Qallariypiqa EAFIT nispapi yachaqikuna lluqsiqqa, becayuq kaspaqa hawa yachay wasikunapiqa yachanarankum karan.
Ichaqa hamut'arparinku imayna wakin becariokuna hina llapanku kanankupaq.
Honduras suyu
Honduras suyupi Fundacionpa llamk'ayninqa 2005-2009 watakunapin takcha pachapi hina apakunqa.
Ña ñawpaqkunapi primaria t'aqaman becakuna manaña haywakuptinpas, 2008 watapipas manañam becakunataqa Ciclo Básico Común sutichasqa t'aqamanpas qunkuñachu.
Fundacionqa - Fundacionpa kamachiyninqa kay Honduras suyupi llamk'anapqa huknirachikunmi - Ciclo Básico Técnico t'aqapin hinallataq y Secundaria Superior (Bachillerato o Escuela de Comercio) t'aqapipas llamk'aynintaqa churan, chay t'aqakunamanta lluqsisipaqa hatun yachay wasiman hatunatam huñichin.
Chay Ciclo Básico Técnico hinallataq bachillerato nisqa yachana aypaspaqa maki llamk'aykuna kaptinmi llamk'achin utaq huch'uy qhatuchaq hinatapas yatarichin.
Comité Local sutichasqa kay imaymanakuna mast'ariptinmi Fundacionqa Honduras sapan munasqanman hina haywariyta munan:
Llamk'aqkunap yachayninkuqa sinchi pisipunim, chaymi lliw (kamachisqa mana kamachisqa k'itipi) llamk'aqkunaqa 10.5% nisqakamalla yachay wasikunapi maki llamk'ay yachaypiqa aypanku, hinallataq hatun wasipi ch'ulla watallapaq hukuqkunapas 4% nisqakaman aypan.
Kuska watapiqa kimka becariokunam INFOP hatun yachay wasimanta qullsinku.
Kay kimsa becakunam kikin 2008 watapiqa wak yachaqikunaman qukun, chaymi wata tukukuptinqa manañam 11 yachaqikunallachu tukuyku astawanmi 14 yachaqikunakama tukunku.
Tegucigalpapi INFOP (Instituto Nacional de Formación Profesional), www.gob.hn
Kay Insatituto nisqaqa achkha maki llamk'ay yachanakunatam haywarin.
Tegucigalpapi K'iti Yachanina San Juan Bosco, www.sales.hn/centro
Orden Salesianawan kamachisqa yachay wasiqa achkha maki llamk'aykunatam yachachin hinallataq qhipa pachakunapipas infomaticamanta aswan yachaytapas yachachillantaq.
Tegucigalpapi Bachillerato hinalltaq Escuelas de Comercio nisqapas. 
Kunan pachapiqa Fundacion isqun yachay wasikunatam yanapan.
Allillamantam kay yachay wasikunaqa phichqaman tukunqa.n
Bachillerato sutichayqa hatun yachay wasiman haykunapaqmi huñichin.
Tegucigalpapi UNAH (Universidad Nacional Autónoma de Honduras), www.unah.edu.hn
Llaqtap hatun yachay wasiqa llapa huñu yachanayuqmi.
Tegucigalpapi CEUTEC (Centro Universitario Tecnológico), www.unitec.edu
Intituto wasiqa Universidad Tecnológica Centroamericana (UNITEC) hatun yachay wasi sispanmi kachkan, hinallataq yachachillanmi bancarios yachanakunamanta hinallataq financieros nisqa yachaykunamantapas.
INFOP wasipi hinallataq Centro Don Bosco nisqapipas qharikunallapaq llamk'aykunata yachichiptinkum warmikunaman becakunataqa manam sinchitachu qunku.
Bachillerato t'aqakunapi yachay wasikuna kaptinkun, warmi becariokunamanqa informatica yachanata hinallataq qhatuchana yachakunatapas yachachinku.
Kaynatam warmi becariokunataqa llapan becariokunamanta kimsa phatmaman hina pisi pachakunallapi yaparichinku.
Lliw wasikunapi llapan becariokunap yachayninqa munasqatapunim aypanku.
Bachilleratomanta llapan lluqsiqkunamantaqa aswan llallipaq yachaqikuna kasqankumantaqa rimarinam.
Paykunamanta hukninpas allintam quri walqawan riqsichikun.
Ch'ullallapin mana llallipayta atiptin becataqa qichukun.
Insatitukuna llallipaq yachaqikunata akllarisqanmanta sapa huñu apakuptinpi Comité Local sutichasqaqa warmi qhari becariokunata akllapakun.
Honduraspiqa yachanakunaqa mana qullqichaqpaqmim.
Hinam becariokuna kawsanankupaqqa aswan qullqitan munan. 
Chayraykum Fundacionqa mana yachay wasikunataqa qullqichanchu.
Sapan becarioqa qillqatam US$ qullqipi chaskinku.
Becamanta 10% phatmantaqa qullqi akcha wasipin becariop cuentanpim akchakun.
Yachanamanta lluqsiqtaqa pachan pachanti huñusqa qullqitan becariomanqa haywarinku, kayqa ñataq llamk'ariyta qhallarinanpaq mana chayqa kuraq yachanakunata yachanallanpaq ima.
Honduraspi secretaria ejecutiva kaqqa, allintapunin qhawapan becariokuna killapi qullqin chaskisqankuta ama pampallata wikchunankupaq.
Kay ruwayqa chiqa qhawantapuni mañakun, hinapaqtaq secretaria ejecutiva nisqawan becariokunawan kaykunap taytamakunawan kuska llamk'anankutam mañakun.
Sunqu churaspa masichakuymi apakun.
Sapan hatu yachay wasiman beca qullqichayqa, manararmi atikunraqchu.
Mana qullqichanapaqmi llaqtamanta UNAH hatun yachay wasiqa ima yachanakunatapas haywarin, ichaqa allin yachachiqkunayuq kaspas manam Fundación chani yachachiy maskhasqataqa haywarinchu.
Mana kuyuriq kamachikuna kaptinraykun chaynaqa kan.
Sapan hatun yacha wasikunaman beca qullqichayqa sinchitapunichá suyuman Fundacion qullqi haywarisqanqa wanqurikunman, kayqa yachay wasikunapi becariokuna yachanankupas nishutam pisiyarparinman.
Huk kuti chay suyupi tiyachkaspam Fundacionpa umalliqninqa sapan hatun yachay wasikunata waturikurqan, kayqa 2010-2014 watakunapi ima sasa kaykunapaq thaniyta tarinapa, ichaqa chayqa atikuptinraykullan aparikunqaqa.
El Salvador suyu
El Salvador suyuqa allintapun hunt'a llamk'ayniyuq iskay wata llamk'anata tukun.
Fundacionpa munaniykunataqa ruwakullanmanmi kay kimsa ruwaykunata qhawaspaqa:
Secretaria ejecutiva sutichasqa kamachiyninwan, Comité Local sutichasqa ancha llamk'ayninwan hinallataq akllasqakunaman yachay wasikuna yanaparisqakunawanpas.
Wakin suyupi hinam wakichikunaqa becariokuna institutos técnicos nisqaman hinallataq hatun yachay wasikunaman haykunankupaqmi kan.
Sapan huñu llapan wakichinataqa qullqichan.
2007 watapi watukuq hamuspankun qullqi quqkunaqa astawan haywarisqankuta yaparinku, chaynapuni kan medios nisqa willapasqankumantapas.
Chaynatam becariokunataqa aswanta yaparikunpas.
Qanchis wata suyaypim 70-80 becariokunaq yachayninqa qullqichayta atikunqa.
Kay Cawpi Abya Yala suyupiqa, llaqtamanta mana sinchi qullqiyuq waynasipaskunaman yanapayqa allin unayanantam qhawarikuchkan.
Llaqta waknirasqanmi pachanmanta llaqtakuna kaqtaqa t'ikran.
Wakcha k'itimanta runa kaqqa aswanta llamk'achkaspaqa mana wiñayuq hinam karqan.
Ichaqa kay kikin k'itikunamantam yachaysapakuna umalliqkuna yupaychaqkuna ima yuririmunman.
Becariokuna akllanaqa imayna kasqankumantam hinallata ima llamk'ay akllasqankumantapasmi saman akllachikunankupaqqa.
Qullqichaq musuq llamk'aykunam aswanta munakun, qhawarinapaqqa, k'iti qhatuchaypi, informática nisqapi (hardwarepi hinallataq softwarepipas), avionkuna allichanaypi hinallata mikhuna waykuypipas.
Qhipa yachanam sipaskuna beca hap'inankupaqqa kicharayan.
46 becariokunam Ingeniería e Informática nisqataqa yachapanku, 8 hinataq Ciencias Empresariales nisqata, 4 hinataq Manutención aérea nisqata, chu'ulla runallam Arquitectura nisqata yachan, hinallata 4 becariokunataq mikhuna waykuy gastronomía sutichasqapi yachanku.
Qallarisqamanta pacham warmikunamanqa becata quyta munaku, chaymi 28 becariokunamantaqa 14 warmikuna kanku.
2009 watapaqmi yachanamanta qallariq tukuqkunata suyakun.
Yachay wasikunamanta Comité Local sutichasqa becariokunamanta aswan imaymanakuna mañakun.
Chayrarkum, kuj becario mana yachana wasapayta atiptinmi hukwan yankikun. 
San Salvadorpi ITCA - Instituto Tecnológico Centroamericano, www.itca.edu.sv
Suyupi tawa llaqtakunapi yachay wasiyuq institutom kayqa, hinam askha llamk'aykunata yachachin, ñatataq Informática nisqapi, Construcción Mecánica nispapi hinallataq Sector Turístico nisqapipas.
Fundacionqa waynasipaskunamanqa San Salvadorpi Campus Central nispapim yachanankuta yanapan.
San Salvador suyu Universidad Don Bosco, www.udb.edu.sv
Orden Salesiana huñuwan hatun yachay wasiqa kamachikun, kayqa kay yachanaykutam haywarin Economía Técnica nisqata, Política nisqata, Empresarialnisqatawan hinallataq Ciencias Sociales nisqatapas.
Llaqtaq mañakusqanmanta hinallataq qhatuchaymanta yachanakuna yachachisqanmanta imam riqsipachikun.
San Salvadorpi ESEN - Escuela Superior de Economía y Negocios, www.esen.edu.sv 
Kay wasiqa qhatuchaymanta musuy yachaykunawanmi hatuchasqunaqa yurichinku.
Kay yachanakunayuqmi kan Economía Política y Empresarial nisqayuq, hinallataq Derecho nisqa yachanayuqpas.
Haykunapaqqa Yachay wasiman chaninchaytam wasapana hinallataq huk haykunapaq chaniychaytapas.
Chay hatun yachay wasiqa kunam pachapiqa sayninpiqa huch'uyllam, ichaqa unaychakuchkanmi yachaqikunaman musuq yachaykunata haywarinapaq chaypaqqa mañakullantaq llallisapa kanankupaq
Qhatuchay kawsaypiqa unanchankunaqa ancha munasqapunim.
Wakin suyupi hinam llaqta huñutaqa kamarikun.
Masikunaqa yachachiy k'itikunamanta hinallataq qhatuchay k'itikunamantapas hamunku.
Llapankum llaqta llamk'aykunapi llamk'anku.
Fundacionpa llatapi huñunkuna kaqpa llamk'ayninqa becariokuna akllaymi yanapaymi ima kan.
Yachay wasikuna akllarisqakumantam Fundacionpa mañusqanta hinam chaninchaspa Comité Local sutichasqaqa akllakun.
Ayllu k'iti ancha chaniyup kaptinmi secretaria ejecutiva sutichasqaqa becariokunamanqa kikin wasinkupin watukun.
Comité Local sutichasqapi huk tapurinakuy apakuptinmi akllanaqa tukurikun.
Becariokunaman yanapayqa manam qharillaypichu nitaq pusarillaypipaschu, aswanmi sunqu huñunakuy kanankupaq lliw kawsaymanta yachanankupaqpas.
Chayraykum becariokuna huñurinaypiqa llaqta wasikunata, fabricakunata ima waturikunku, utaq llaqtapaq runa llamk'ayninmantapas.
2009 yachanamanta lluqsiqkuna llamk'ana pachantaqa qallarinku.
Asociación de Egresados huñu sutichasqa paqarichkaptinqa, llamk'ay pachamanta astawan masichaspa hina kanankutam maskhanku.
Hinam Runa kaypa sullullchayta haykuchiyta munanku.
Guatemala suyu
El Salvador suyupi wakichikuna qhatispam Guatemala suyupaqpas sapan qullqichaq haywarisqanmi Fundacionqa uyasqa watapaq wakichinata kamarin.
Yachanakuna apuptinmi Fundacionqa kikin pachapi kay wakichiytaqa yurichin.
Chaypaqqa allintapunin yachay wasikutaqa akllarin hinallataq Comité Local nisqapaqpas kamachiqninkunata imaymanankunatawan akllarillantaq.
Yachay wasikuna qhawarisqamantaqa kimsam Funsacionpa munasqan hina aswan chaninchanapaq.
Qallariy llamk'ay watapiqa allinpaschá kanqa nisqa iskay Institutokuna asta utichikun:
uktaq hatun yachay wasi hukaqtaq formaciones técnicas nisqapi.
Ciudad de Guatemalapi Universidad Francisco Marroquin, www.ufm.edu.gt
Llaqtap hatun yachay wasi hukniraq kananpaq hina huk qhatuchaq 1972 watapi pararichin.
Kamachiywan qullqichaywanpas sapan hukunamantam hamun.
Ichaqa, llamk'ana becakunawan purinapaqqa hawa yapaykunatawanmi munam.
Guatemalapi Universidad del Valle de Guatemala, Campus Sololá www.uvg.edu.gt
Sololápi Campus sutichasqaqa, qucha Atitlán sispanpi kachkan, hinallataq UVG nisqa yanapayninpin saman, chaytaq sapan huñukunawan kamachisqanwan purin.
Campus nisqapitaq kinraykunapi llaqta runaman kaqtaqa achkha maki llamk'ay yachanakunata haywarin, kaykunamantaqa Gastronomía nisqata, Agricultura nisqata y Gestión de Pequeñas Empresas nisqatawanpas.
Yachay wasiqa ñawpa walla walla wasipi, kuraq llaqtap 150 kms suninpi hina kachkan.
Kay hatun yachay wasiqa suyu mast'ariytam yanapan. 
Secretaría Ejecutiva nisqapaqqa aswan llallipaq yanapaqtan tarikun, hinallataq Comité Local nisqapaqpas llaqtakunamanta qhatuchanamanta may niraq yachaysapakunatam tarikun.
Phichqa watapap wakichina yurichisqaqa CHF 500.000 yupaytan munarqan, kayqa huq quq haywarisqanwanmi hunt'achikun.
Becariokunap yachanamanta qullsiqkuna aypasqankumanta
Becariokuna llapan yachanankupi llallipasqakumanta hinallataq yachanamanta qullsiqkuna llamk'anaman allinta haykusqankumantapas qhawayqa, becariokunata Fundacion allin akllasqanta allin yanapasqantawan imam chaypiqa qhawakun.
Llallipaykuna hawamanta qhawaspaqa manapaschá kikin runa wiñasqantaqa rikuchin, ichaqa llapankupa yuyanmanantaqa rikuchinpunim.
Llama suyukunapi qhipa chaninchay apakuptinqa, yachaqimasinkunamantaqa becarionchikkunam aswa llallipa hina sayarinku.
Honduraspiqa, Ruth Sarah López sutiyuq becarian quri walqatawan runa kaymanta unanchaytapas chaskiyta ayparunmi.
Kunanqa paypaqqa yachananta mallichinanpaqqa achkha punkukunan kicharayasqa hina kachkan, chaykuna allin kasqapa yachana tukukuptinqa allin llamk'anatapaschá unaypaq haywarinqa.
Kikin yachana pachapi wak ruwanakuna kuska ruwaptinkum wakin becariokunaqa ancha qhawarisqañam kanku.
Qhawarinapaqqa Perú suyupin huk becario yachaqimasinkunawan kuskam arquitectura nisqamanta La Creatura sutichasqa p'anqa yurichinku, chayta ña kikin rimaymanta k'itikunataqa kuyurichinñam.
Andrés Loperaqa, EAFIT wasipi yachanantaqa qullqichan Asociación de Egresados nisqapi umalliq hina llamk'aspan, hinallataq Orquesta Juvenil Latinoamericana sutichasqapipas chaskichikunmi, chaymi chaypi kasqantaqa Roma suyupin chay festival Música Sacra nisaqapin Puquy raymi killapi raymichakun.
Yachanamanta lluqsiqkunamantaqa Fundacionqa ancha napaykuytam chaskin ñataq huk yachanapi allin llamk'asqankumanta, huq qhatucha wasipi kasqankumanta utaq kikin qhatuchaykunqa yurichisqankumantapas.
Wakinkunaqa llaqtapaq wakichinankunawanmi sullullchasqa kachkanku.
Hukpiqa Perú suyumanta qallariq becariakunamanta Milagros Cárdenasqa, Californiapi llamk'an kuskawanmi huk llamk'apipas llamk'an, kayqa Ura Abya Yala suyumanta astakuy runakuna qullqi pisiyaptin wasinta chinkachiqkustam yanapan, chaypaqqa wasi kamayaysisqan wasipim llamk'an.
Kay ruwayqa allintapunim medios nisqa rimarinakuypiqa mast'arikun.
Hatun yachay wasipi becariokunaqa 80% yupaykuna hinam allin sutichasqa qhatuchay wasikunapim llamk'anku, chaypitaq manaraq sinchi pacha unayachkaptin umalliq hinaman tukuchispa llamk'achinku.
Paykunamanta wakinkunaqa ancha yachayta hap'ispaqa, kikin paykunapaq llamk'ariyta qallarinku.
10% hina yupaykunaqa kikinkupaqmi llamk'ayta qallarinku, chaykunataq servicios nisqa haywariypi llamk'anku.
20% hina yupaykunaqa yachanankuta astawam suyunkupi hawa suyunkupupas aswan yachayta qallarinku.
Becarionchikkuna ancha llallipaq kaptinkum hawa suyukunamantaqa becakunaqa astawan haywarichikunku, chaymi Europapipas hinallataq Estadosunidospipas yachanankutaqa qhatillankun.
Formaciones técnicas nisqamanta lluqsiqkunaqa, llapankupi hinaqa kikinkupaq llamk'ayta akllanku.
Wakin achkhankupiqa imaymana allichana wasikunatam kicharinku, kaykunaqa ñataq maquinakunaq allichanapaq, vehículokunata allichanapaq ima, mana chayqa huk imaymanakunamanta llamk'anata yachasqakuta.
El Salvadorpi Consejo Directivowan Comités Locales nisqakunawan yanapakuy 
Sapan suyupi Consejo Directivo nisqap masinkunaqa sispa ayninakuypi purinku Comités Locales nisqakunawan hinallataq Secretarias ejecutivas nisqakunawanpas, chayqa EL Salvadorpi wakichinakuna qallarichkaptinqa aswantapunim apakun.
Wankiqa El Salvador suyumanta Consejo Directivo umalliq masinta Manuel Jansontam rikuchin, paywantaq Secretaria Ejecutiva sutichasqa Mirna de Halimbourgmi chaypim kachkan (pañapi), paykunawantaq El Salvadormanta qallariq huñu becariokuna kachkanku.
Consejo Directivowan kamachinawan
Chay pachakunapi Consejo Directivo nisqaqa manam huknirachikunchu.
Pawkar mit'api hinallataq Awkay mit'apipas iskay huñukuqa apakuptinqa, imayna qhatuchanakuna purisqanmanta hinallataq Fundacionpa hamuq pachakunapi wiñayninmantam rimarikun.
Qallariypiqa Fundaciopa aypanankuna purinallantam munakun.
Kaypaqmi Awkay mit'a huñupi Consejo Directivo nisqaqa allin purinanpas kamachiykunata t'akyachin, chaywantaq Comités Locales nisqa llapan ruwanankuta mat'ispa llamk'anankupaq.
Kay mañakuyqa wakichinakuna yaparikuptinmi yuririn.
Kamachiyqa mana ancha hukniraq t'ikrasqachu kachkan, chaymi Fundacionpa ima llamk'ayninkunata hap'ipaspam sapan suyupi kikin kawsankuta qhawaspan wiñarinapaqqa puririnkuman.
Becariokuna imayna akllakunantam kamachiyqa qhawachin.
Munakunpuni llaqta yanapaywan yuyaysapakunatawan ancha masichayta.
Hinallataq Yachay wasikuna imayna akllakunantapas qhawachinmi.
Kay akllayqa Comité Local nisqawan suyupi umalliq ruchasqawapas kuskankum akllarinku, chaymantañam Consejo Directivo nisqaman qhawachinku paykuna chiqanchanankupaq. 
Suyukunamanta ñawirispaqa sasa kaykunapaq thanintam maskhakum, qhawarinapaqqa, hayk'a warmikuna kasqanmanta hinallataq chay formación técnica nisqapipas mayninpin aswata llamk'ana kikin hatun yachay wasipi hina kananpaq ima.
Ichapas wak yachay wasikuna comercio nisqamanta utaq gastronomía nisqamanta yachachiqkunawanmi masichakuna kanqa.
Hinallataq Fundacionqa llamk'ayninkuna imayna kasqanmantapas rimarikun, kayqa huñumasikunata qhawaspan rimakun.
Asociaciones de Egresados nisqa huñupipas Consejo Directivo nisqaqa kamachinpunim, kayqa yachanamanta lluqsiqkuna ama masichakuyraykullachu kanankupaq, astawanpi Fundacionpa chaninkunatapas mast'arinankupaqmi.
Kay munasqataqa ña qawarikunña Runa kayta Sullullchayman asuyaspanku, chaymi becakuna chaskisqankumantapas sunqunkumantam qullqi kutichiyta munanku.
Suyupi qulli pisichiyqa ancha sasatapunim Fundacionpa qullqi hap'isqanpipas churan.
Hinam chayana suyukunamantas aypan.
Becakunapaq llaqtap qullqiqa sinchitapunim pisiyachkan, chaymi wakcha yachaqikuna yachanankupaqqa aswan sasa hatarin.
FinCom sutichasqaqa, qullqi quy kanampaqqa maskhachkanpunim kamachikunata, hinam yaqanpas ch'iqa qullqichaywan allin mirachiywan kuska kanankupaq.
Aswan qullqita hunt'achinapaqqa, Fundacionqa anchatapunim munan ima ruwanakuna purichiytaqa.
Chayana suyukunapiqa, munakunpuni huñu mast'aqkunata yurichiyta, kayqa hamuq pachakunapi kikin llaqtamanta quqkuna haywarisqankuta mat'inapaqmi.
Awkay mit'api huñu apakuptinpiqa, Guatemalapaq wakichinakunata chaskikun, chaymi 2009 watapi llamk'ayta qallarinanpaqqa sapan huñum qullqichan.
Fundacionpa musuq kamachisqan hina apakunanpaqqa, huk softwaretam haykuchinku, kayqa kikintapuni llapa kayk'a kasqamanta imayna kasqanmantapas liwta yupanqa.
Perú llaqtapiqa iskay becariakunam tesis nisqankuta ruwasqapa uk softwareta yurichinku.
Softwareqanmanan qullqi yupayllamantachu nitaq imaymana yupaykunallamantachu qhawachinqa, astawanmi becariokunap imayna yachanankupi llallisqantapasmi rikuchinqa, kayqa ñataq kiki yachanapi kaspapas lluqsisqanmantapas ima.
Softwareta wankin suyukunaman haykunataqa Fundacionqa munanpunim, ichaqa kayqa apakunqa mallirispa mallirispa allin kasqanta qhawaspañam.
Ñawpa secretariaqa mana qhati kaptinraykun ayqikun.
Mama MLaw Andrea von May iskay suyuyup Suiza-Perú warmim yankin.
Qullqichaykunamanta
Qullqichasqa mirachiyninqa urayarunmi CHF 350.776 nisqamanta CHF 268.809 nisqakamam.
Kay yupaymanqa CHF 50.348 nisqam yapana, kayqa Euro qullqi US$ qullqi sinchi kuyuriptinmantan ima wak qullqichasqakunamanta, qullqi allchasqamanta imam hamun.
Lliwta yupaspaqa Fundacionqa CHF 616.213 hinatan quqkunamanta chaskin, kaymantataq CHF 485.841nisqaman hinam paqachichiq saqisqanmanta hamun.
Lliw becakunata qullchaypiqa CHF 480.111 nisqakama chayan.
El Salvador suyupaq becankuna qullichasqamantapas chaypin CHF 85.418 nisqa hina kachkan,huk quq haywarisqanwan qullqichasqa, chaymi manam Fundacionpa qullintaqa imananpaschu.
Becakunapaq CHF nisqaka paparikunmi, 2007 watata wharispaqa, kikin yupay becariokunata hap'ispapas CHF 338.748 niskamanta CHF 394.693 nisqaman yaparikun.
Kayqa Perú suyup qullqin hinallata Colombiap qullqinpas anchata chanirikuptinmi kaynaqa kan.
2008 watapi becakuna qullchinapaqqa, kikinyarunmi suyasqa hinawan.
Suizapi chayana suyupipas kamachinapaq qullqichayqa manam huknirayunchu.
Kikin kasqa hinata Consejo Directivo sutichasqaqa manam llamk'asqanmantaqa qullqitaqa chaskinchu.
Qullqi pisichiy hatariptinqa Fundacionqa aswa waqaychasqa qullqintaqa chinkarparichinpunim. 
Huy qullqi churasqata ranakuptinraykum mana llapantachu chinkachikun, ichaqa kaywanqa kuskantam CHF 190.016 nisqakama aypaqta chinkachikun.
Hinam wakin qullqi churasqakunapas wata tukukuptinqa nishu pisitapunim chanirqaranku hina suyasqata pisiyachinpunim.
Hamuq pachakunapi wakmanta hap'inapaqqa iñikunpunim.
CHF chaninmanta US$ qullqip chanin uymayaptin hinallataq Euro sinchi kuyuriptinpas, qullqi wayaychayqa CHF 616.913 nisqakamam tukurin, hinam pacha hamuptinqa CHF 366.983 nisqakamam chinkachiyqa chayanqa.
Fundacionpa antivos nisqankuta allichaspaqa CHF 5.060.213 nisqamanta CHF 4.707.963 nisqakaman urayasqanta rikuchin.
2008 wata tukukuchkaptinqa, kaqninkunamantaqa 42% yupaymi US$ qullqipi churasqa karqan, 52% yupaytaq Euro qullqipi, wakin 6% yupaytaq CHF nisqapi churasqa karqan.
US$ qullqipi aswan qullqi churayqa, Fundancionpa imaymana qullichanan chay qullqipi kaptinrayku chaynaqa kan.
Qullqi mirachiykuna sinchita urmayaptinraykun 2007 watapi Fundacionqa munarqanpuni huk fondos de acciones sólidos sutichasqapi qullchichaytaqa, hinallataq Fundacionpa llamk'ayninkuna purinallanpaqqa may k'itikunapipas qullqi mirachiyta munaranpunim.
Qullqi mirachinapaqqa achkha k'itikunapin churakun, hinan chawpi watamantaqa allinpunin kapun.
Hamuq pachapi chanikuna kutirinantaqa suyakunpunin. 
Ichaqa yankiy kuyurisqanmantaqa llallikuyqa kallanmi. 
Mat'inapaq hinataq US$ qullqipi kaqkunataq Euros qullqiman churakunqa, hinallaq kay qullqillapin imay kamachiytapas chaskinqa ima.
Kunaqa manaraqmi acciones nisqapi qullqi churaytaqa chaskirikunqaraqchu.
Fundacionqa allin aypachikunanpaq hinatam quqkuna haywarisqankuta suyukunapi llamk'anapaqtaqa kamachin.
El Salvadormanta Roberto Osorio
Roberto Osorioqa phichqa ayllasinkunawanmi uywakun, hinallataq hawa ayllunpa irqitapas uywapakullankun.
Tatantanqa llaqtaq imaymana llamk'anakunapin llamkarqan, hinamam ayllumasinkunata uywananpaqraykum tanqarisqa hina Estados Unidos suyupi llamk'ay maskhaq rikurin.
Chaypin qaqaparuspa suchuman tukurparin.
Taytap qullqichasqanta churarparinapaqtaq maman huch'uy qhatuchana wasitan kicharan, chaypin llapan allumasinkuna llamkanku.
Robertoqa aswan yupaychaq sunqu kaptin hinallataq yachanakunata allin llallipaptinrayku sayarin.
Wasinpi imaymana ruwana kaptinpas hinallataq yachay wasiman chayana kharu kaptinpas payqa imayamanta ruwan wak sullk'a waynakunata matemáticas nisqata yachachinanpaqqa.
Colombiamanta Álvaro Andrés Posada
Álvaro Posadaqa Medellín llaqtapin uywakun, chay k'itiqa sinchi millaypuni karqan saqra hamp'i kaptin, chayraqmi qhipa pachakunapi Metro Cable nisqayuq kan hinallata lliw pichaychiytapas aypan.
Taytamamankunaqa huch'uy sirana wasipi qhatusqankuwanmi kimka wawakunataqa yachay wasimanqa churanku.
Allin llallipaq kaptinmi Álvaroqa becataqa chaskikun, chaymi 2007 watapi Ingeniero de Sistema nisqa hina yachananqa allin chaninchaywan hina tukukun.
Kunan pachakunapi El Colombiano sutichasqa willaq p'anqapin informáticamanta umalliq hina llamk'an.
Manallamk'ananpi llamk'aptinqa pachapiqa wakcha k'itikunapin waynakunawan llamk'an.
Yachanankuta qhatinankutaqa acha chaniyuptan qhawarin
Microsoft Sapanchasqa willakuy
Chayraq Kunanyachisqa: Kantaray killa 2021 wata Imakunataq musuq?
Llapa Hatunyachiy
Imprimiy Imprimiy
Sapanchasqayki chaniyuq nuqaykupaq kan. Kay sapanchasqa willakuy kay sapalla willay Microsoft ruwanakunata nin, imayna Microsoft ruwan, chaymanta imataq metakunapaq.
Microsoft hatun ranguta rurukunamanta qun, yapa qarakuq rurukunata ruwasqanku yanapaypaq rurasqa hatun llankaykunata llapa pachapi, dispositivokuna wasiykipi ruwanki, software kay yachakuqkuna yachaywasipi ruwan, chaymanta yanapakuykunapa paqarichiqkunan ruwanku imataq qatiqnin paqarichiypaq chaymanta host yanapakuykuna ruwaypaq. Willakuykuna kay Microsoft rurukunata kay uchuy llankaqpi Microsoft yanapakuykuna, web kitikuna, llamkanakuna, software, qarakuqkuna, chaymanta dispositivokuna yapanku.
Akllasqa rurupa kaqninkuna kay sapanchasqa willakuynipi ñawiriy, chayta yaparisqa chaniyuq willakuyta quy. Kay uchuy llankaq tinkiykunaman Microsoft kaqta qamwan tiyan chaymanta Microsoft rurukunawan uran listapi ruwan, wak Microsoft rurukunapas kay uchuy llankaqta qaway.
Waynakunaqa qallariyta munankukay Waykakunapaq sapanchasqa willakuy rapipi. Kay rapiqa waynakunapaq hina kaq willaytam kancharichin.
Sapalla willayta huñuyku
Imayna sapalla willayta ruwayku
Yuyaykuna sapalla willayta qunakuyku
Imayna sapalla willayniykiman yaykuy chaymanta patachay
Cookiekuna chaymanta kikin tecnologiakuna
Rurukuna allichakunaykirayku qusqanku–willakuy tukuq ruwaqkunapaq
Microsoft yupay
Huñusqa willay warmamanta
Wak chaniyuq sapanchasqa willakuy
Akllasqa Rurup kaqninkunan:
Hatun llankay chaymanta paqarichiqpa rurukunan
Ruwana chaymanta willakuyninkunapa rurukunan
Maskay, Microsoft Edge chaymanta artificial yuyaysapa
Windows
Kusirikunapaq chaymanta tinkisqa yanapakuykuna
Cookiekuna
Aswan Microsoft kitikuna cookiekuna ruwan, huchuy qillqa kipukuna dispositivoykipi churasqanku chayqa web qarakuqkuna dominiopi ruwan chayqa churasqa cookiekunata aswan qhipaman kutirichiy atikun. Cookiekuna ruwayku waqaychaypaq munasqakunayki chaymanta tupachiyniyki, llamkayta qallariywan yanapay, chaymana willakuykuna quy, chaymanta kiti ruwarinakuna qawapay. Aswan willakuyta, Kay Cookiekuna chaymanta kikin tecnologiakuna ruwana kay sapanchasqa willakuymanta rikuy.
EU-EE.UU. chaymanta Suizo-EE.UU. Sapanchasqa Amachaq
Microsoft kamachinakunaman EU-EE.UU. chaymanta Suizo-EE.UU. Sapanchasqa Amachaq markokunamanta huntan, ichaqa Microsoft mana EU-U.S. Sapanchasqa Amachaq Marko tiyanchu huk legal ruwana hina haywapuyninkunapaq sapalla willaynipaq ch'uya casupi Corte de Justicia nisqamanta EE.UU. Casupi C-311/18. Aswan willakuypaq, EE.UU. Departamento Comerciopa Sapanchasqa Amachaq web kitimanta watukuy.
Nuqaykuwan tinkiy
Sichus huk sapanchasqa yuyay, ch'atay, utaq tapuna Microsoft Sapanchasqa Kamachiq utaq EU Willay Harkasqa Oficial kaqpaq tiyanki, nuqaykuman tinkinki sichus web imayna ruwanakuna kaqniyku ruwachkan. Aswan willakuypaq Microsoft kaqmanta, yapa Microsoft Ireland Operations Limited, kay Imayna nuqaykuman tinkinku ruwanakuna kay sapanchasqa willakuypi rikuy.
Sapalla willayta huñuyku
Microsoft willayta qammanta, tikraykunayku qamwan chaymanta rurukunaykuwan huñun. Wakin kay willaynimanta chiqa qunki, chaymanta wakin kaymanta tariyku kay willayta tinkiqkunaykumanta huñuchkayku, rurukunaykuwan ruwayku, chaymanta yachayku. Willayta huñusqayku kay winasqapaq sapa tinkiykunaykipaq Microsoft kaqwan akllarin chaymanta akllanakuna ruwanki, sapanchasqa tupachiyninniyki chaymanta rurukunayki yapachkanku chaymanta imayna kanankuna ruwanki. Willayta qammanta hukkunamanta quykupas.
Sichus huk allichakuna rikchanki, kayhina qatuna utaq yachaywasi, Hatun llankay chaymanta Paqarichiqa Rurukuna Microsoft kaqmanta ruwan, kay Hatun llankay chaymanta paqarichiqpa rurukunan ruwanakuna kay sapanchasqa willakuynimanta yachaypaq imayna willayniyki puriyku. Sichus huk llankay tukuq huk Microsoft rurumanta utaq huk Microsoft yupaynimanta kanki allichakunaykirayku qusqan, Rurukuna allichakunaykirayku qusqanku chaymanta Microsoft yupay ruwanakuna aswan willakuypaq rikuy.
Akllanakuna tiyanki mayk'aq tecnologia ruwankiman hamun chaymanta willayta qunakunki. Mayk'aq sapalla willayta quyta tapuyku, wischuyta atikunki. Achka rurukunaykumanta wakin sapalla willayta munanku qamwan yanapakuyniwan qunki. Sichus willayta mana quypaq chikllanki chayta huk ruruwan utaq imayna kananta quypaq munan, mana kay ruru utaq imayna kanan ruwaypaq atikunkichu. Chayhina, maypi sapalla willayta kamachinapaq huñuyta munayku utaq kaypi qillqaypaq utaq huk iñiy qamwan tiyaypaq, chaymanta mana willayta quyta ruwankichu, mana iñiypi qillqayta atikuykuchu; utaq sichus huk kanña ruruman tinkisqan, tatichiyta utaq chinkachiyta tiyayku. Qamta willayku sichus ruwana pachapi. Maypi willayta akllariypaq quchkan, chaymanta mana sapalla willayta qunakuypaq akllankichu, imayna kanankuna kikinchay hina willayta ruwan chanta mana qampaq llamkanchu.
Aswan yachay
Hanaq rapimanta
Imayna sapalla willayta ruwayku
Microsoft willayta ruwan k'achawan, kuyusqa yachaykuna qunkipaq huñuyku. Chantapas, willayta ruwayku kayman:
Rurukunayki quy, chayqa yapa kunanchay, harkay chaymanta allichay, allichay yanapaqpas quchkan. Qunakusqa willayta yapanpas, mayk'aq qarakuq quypaq munasqan utaq qunakuykuna apamuyta munanki.
Rurukuna allichay chaymanta paqarichiy.
Rurukunayku kikinchay chaymanta nisqakuna ruway.
Qampaq willay chaymanta qatuy, chayqa yapa apachisqa promocional rimasqakunata apachichkan, chayamusqa willakuy chaymanta chaniyuq rantikunawan qampaq.
Willayta ruwaypaq qatunayku ruwaykupas, chayqa atikuyninniyku yapan, legal obligacionkunayku huñunakuy, llamkaqkunaykupaq paqarichiy chaymanta maskana ruway.
Kay metakuna tiyachkanku, willayta huñunayku wak willaykunamanta huñuyku (kayhina, iskay Microsoft rurukunamanta ruwanki) utaq wakkunamanta quyku quypaq aswan huñusqa, consistente chaymanta sapanchasqa yachaykuna qunki, ruwaypaq willasqa qatunapa akllanakunan, chaymanta wak legitima metakunapaq.
Sapalla willaynimanta rurayniyku kay propositokunapaq iskay kikinchasqa chaymanta makillawan (runa) metudukuna rurayninmanta yapanku. Kikinchasqa metudukunayku sapa kuti tinkisqanku chaymanta makillawan metudukunaykurayku yanapakusqanku. Kayhina, kikinchasqa metudukunayku artificial inteligencia (AI) yapan, chayqa huk huñu tecnologiakunamanta yuyayku chayta computadorakuna kawsarichinku presibiypaq, yachaypaq chaymanta yanapaypaq akllariy ruwanapaq tukuypaq pantaykuna ñankunapi kikin imataq runakunaman ruwayta kanku. Ruwaypaq, entrenaypaq, allichaypaq allinnin kikinchasqa metudkunaykumanta ruwariyninmanta (AI yapay), wakin prediccionkunamanta makiwan qhawasqayku chaymanta interferenciakuna kikinchasqa metudukunarayku uran pachapi ruwasqan chayqa prediccionkuna chaymanta interferenciakuna ruwasqanku. Kay hina, ñuqaykuqa sapakamatam uchuy rimay willakuyta qawapaniku chaytapas paskariniku rimay riqsiy tecnología nisqaykuta allichanaykupaqmi. Kay sapakama qawapaytaqa Microsoft llamkaqkunam utaq rantiqkunam ruwanku Microsoft nisqapa sutinpi llamkaqkuna.
Aswan yachay
Hanaq rapimanta
Yuyaykuna sapalla willayta qunakuyku
Sapalla willayniyki uyakuyniyuqwan utaq hunt'aypaq wakin qelqachakuyta qunakuyku utaq wakin ruruta qun kay munasqa utaq uyakusqa tiyanki. Willayta Microsoft-patachasqa afiliadokunawan chaymanta subsidiariokunawan qunakuykupas; ranqhaqkunawan qampi llamkachkanku; mayk'aq kamachinarayku munasqan utaq legal purisqaman kutichiypaq; harkaypaq ruwaqkunanku; harkaypaq kawsarichiykuna; harkasqa rurukunankumanta tiyaypaq; chaymanta harkaypaq waqaychakunawan chaymanta kaqniyuqwan Microsoft chaymanta rantiqkunayuq.
Aswan yachay
Hanaq rapimanta
Imayna sapalla willayniykiman yaykuy chaymanta patachay
Akllanakuna kay huñusqamanta chaymanta ruwasqa willayniykimanta Microsoft kaqmanta ruwayta atikunkipas. Sapalla willayniyki patachayta atikunki chanta Microsoft tarisqan, chaymanta willayniyki harkaypaq waqaychakunayki ruway, Microsoft kaqrayku tinkichkan utaq achka ruwanakuna quyku. Wakin kutikuna, yachayniyki yaykunaman utaq sapalla willayniykita patachay chanta ruwasqa kamachinarayku hina uyakusqan utaq munasqan. Imayna sapalla willayniyki yaykuyta utaq patachay atikunkipas chayta imayna rurukuna akllayta ruwanki. Kayhina, atikunki:
Ruwaynin willayniykimanta munasqa willachiqpaq Microsoft kaqmanta akllayta patachay kay hawa rapimanta akllay watukuchkan.
Chikllayta sichus promocional correo electrónicokuna, SMS willakuykuna, telefono qaymanakuna utaq postal chaski Microsoft kaqmanta chaskiyta munanki.
Wakin willayniyki Microsoft sapallampaq qata kaqpi yaykuy chaymanta pichay.
Mana llapan sapalla willayta Microsoft kaqnirayku ruwasqanchu yaykusqanapaq utaq hanaqpi llamkanakunarayku patachasqan. Sichus sapalla willayta yaykuyta chaymanta patachayta munanki ruwasqa Microsoft kaqniykurayku ruwanakunawan uranpi mana llamkanchu utaq chiqan Microsoft rurukunapi ruwanki, Microsoft maypi kasqanta Imayna nuqaykuman tinkinku ruwanakunapi tinkiypuni atikunki utaq web imayna ruwanakuna kaqniyku ruwachkanki.
Tupukuna ruwaqpa tapunakunanmanta yapariypaq quyku ejercicio ruwaypaq willay llankaqkunapa waqaychakunanku Microsoft Privacy Willakuy kaqwan.
Aswan yachay
Hanaq rapimanta
Cookiekuna chaymanta kikin tecnologiakuna
Cookiekuna huchuy qillqapa kipukunan dispositivoykipi churasqanku rantiypaq willayta huk web qarakuq dominiopi sutipasqa atikunku chanta kay cookie churasqan. Cookiekuna chaymanta kikin tecnologiakuna rantiypaq ruwayku chaymanta munasqakunayki chaymanta tupachiynin sumaychachkanku, qamta kawsarichichkanki llamkay qallariypaq, munasqa willaqniwan quchkan, qiquyta maqanakuchkan, qhawachkan imayna rurukunayku allichay, chaymanta wak legitimo metakunawan hunt'achkanku. Microsoft llamkanakuna yapa riqsichiqkunata ruwan, kayhina munachiy riqsichiq Windows kaqpi kay Munachiy riqsichiq ruwanakunapi kay sapanchasqa willakuynimanta nisqan, kikin propositokunapaq.
"Web yupaykuna" ruwaykupas yanapakuypaq cookiekuna tarinku chaymanta ruwasqa pallanku chaymanta willayta allichanku. Web kitikunayku web ñisqamanta yupaykuna llamk'ayninkuna, cookiekuna utaq kikin tecnologiakuna kimsa yanapakuypa quqkunamanta yapayta atikunku.
Achka ruwanakunamanta tiyanki patachaypaq willayta cookiekunarayku, web yupaykuna chaymanta kikin tecnologiakuna huñusqanku. Kayhina, patachaqkuna internet maskanaykipi ruwayta atikunki tukuypaq imayna web kitikuna watukunki ruwaypaq cookiekunata chaymanta qichuypaq uyakuyniyki pichasqapaq utaq harkasqa cookiekunapaq.
Aswan yachay
Hanaq rapimanta
Rurukuna allichakunaykirayku–willakuy tukuq ruwaqkunapaq qusqanku
Sichus huk Microsoft ruru huk yupayniwan ruwanki huk allichakunarayku ruwanki kaywan huñusqanki, kayhina llamkayniyki utaq yachaywasip yupayniyki, kay llamkanata atikun:
Microsoft rurupa chaymanta rurupa yupayniyki patachay chaymanta kamachiy, yapa patachasqa sapallampaq tinkisqa tupachiynin rurumanta utaq rurupa yupayninmanta.
Willayniykita yaykuy chaymanta ruway, yapa tinkiynin wikllayta, qawapayaypa willayta chaymanta winasqakuna rimanakunaykimanta chaymanta kipukunaykimanta yapachkanku, Microsoft rurupa chaymanta rurupa yupaykunaykiwan huñusqanku.
Sichus llamkaypa utaq yachaywasipa yupayniykiman (ewintupi tiykat paqarichiyninmanta, kayhina) yaykuna chinkachinki, rurukunaman chaymanta winasqa huñusqa rurukunawan yaykuna chinkachinki, kaykunata qusqa qampaq yapachkan, sichus llamkaypa utaq yachaywasipa yupaykunayki ruwasqanki llamkay qallariypaq rurukuna hina.
Achka Microsoft rurukuna ruwaypaq allichakunarayku ruwasqanku, yachaywasikuna hina chaymanta qatinakuna hina. Kay Hatun llankay chaymanta paqarichiqpa rurukunan ruwana kay sapanchasqa willakuymanta rikuy. Sichus allichakuyki yaykunawan Microsoft rurukunaman ruwaypaq Microsoft rurukunamanta qun chanta allichakunapa kamachinakunaykiman ruwan, sichus wakin kanku. Sapallampaq tapunakunayki pusanki, wakin tapunakuna yapay ruwaypaq willayniyki harkaynin waqaychakuna, allichakunapa kamachiqniykiman. Mayk'aq llapa runa imayna kasqanta Microsoft rurukunapi ruwanki, wak ruwaqkuna llikaykipi wakin ruwanaykimanta rikuyta atikunku. Aswan yachaypaq llapa runa imayna kasqankunamanta chaymanta ruwayninmanta, qillqa akllasqa qhaway utaq winasqa akllaypaq Microsoft ruruman yanapay. Microsoft mana sapanchasqa utaq harkasqa ruwanakuna rantiqkunayku kanchu, chayta kay wak hina kay sapanchasqa willakuypi takyayta atikunku.
Mayk'aq huk Microsoft ruruta qusqa allichakunaykirayku ruwanki, Microsoft ruraynin sapalla willayniykimanta tinkiyninpi kay ruruwan huk uynirayku Microsoft kaqpura chaymanta allichakunaykipura kamachisqan. Microsoft nisqaqa kiki willakuyniykitam hapin huñuykiman ruru qunanpaq, qanmanpas, wakinpiñataq, Microsoft nisqawan tupaq riqsisqa qatuy ruwaykunapaq chaypas ruruwan tupaqta sapaqpi Hatun llankay chaymanta paqarichiqpa rurukunan nisqanman hina. Hanaq hina nisqan, sichus tapunakuna Microsoft ruraynin sapalla willayniykimanta tinkiyninpi kay rurukunawan tiyanki allichakunaykipaq, allichakunayki tinkiy. Sichus tapunakuna Microsoft chiqa qatuna ruwarinankunamanta tinkiyninpi kay qusqa rurukunawan allichakunaykipaq qusqa chawpichasqa hina tiyanki, Microsoft ruwanapi nisqaImayna nuqaykuman tinkinku hina tinkiy. Aswan willakuypaq chiqa qatuna rurayninkunaykupi, kay Hatun llankay chaymanta paqarichiqpa rurukunan ruwana rikuypi.
Microsoft rurkukunapaq K-12 yachaywasiykirayku qusqan, yapa Microsoft 365 Education, Microsoft ruwan:
mana huñuychu utaq yachakuq sapalla willayta ruway kay munasqa yachaykuna utaq uyachaywasi metakunapaq uyakusqan;
mana ranqhaychu utaq yachakuq sapalla willayta alkilay:
mana ruwaychu utaq yachakuq sapalla willayta qunakuy qhawariypaq utaq kikin qatuna metakunapaq, kayhina comportamientota qallarina willaqkunamanta yachakuqkunaman;
mana huk sapalla runapa kaynin huk yachakuqnimanta ruwasqanchu, wak yanapakusqa yachaykuna uyakusqan utaq yachaywasi metakuna utaq tatakunarayku, guardian hina utaq yachakuq chiq watayuq uyakusqan; chaymanta
munan ranqhaqkunayku pitaq yachakuq sapalla willayniwan yachaykuna yanapakuyniman qusqan, sichus wakin, implementaypaq kikin metakuna yachakuq sapalla willaynipaq tiyasqanku.
Hanaq rapimanta
Microsoft yupay
Huk Microsoft yupaywan, Microsoft rurukunapi llamkayta qallariy atikunki, kay Microsoft yachaqmasikunata akllaypas. Sapalla willayta Microsoft yupayniykiwan huñusqan chay chiqaqchaykuna, suti chaymanta tupaqmasi willayta, hunt'achina willayta, dispositivota chaymanta ruwasqa willayta tupaqmasikunayki, willakuyta ruwarinakunaykimanta, chaymanta munasqakunayki chaymanta munasqkunata yapachkanku. Llamkayta qallarispa Microsoft yupayniykipi kikinchayta chaymanta consistente yachaykunata rurukunapi chaymanta dispositivokunapi kawsarichin, qamta ruwaypaq puyu willaypa churananta uyakunki, qamta uyakunki ruwaypaq pagokunata hunt'achina llankanakunawan waqaychasqa Microsoft yupayniykipi ruwachkan, chaymanta wak imayna kananta kawsarichinki.
Kimsa rikchayninkuna Microsoft yupayniykimanta kanku:
Mayk'aq Microsoft yupayniyuq sapalla correo electronicopa maypi kasqanniykiman paqarinki, kay yupayta huk sapalla Microsoft yupay kaqhina willakuyku.
Mayk'aq qam utaq allichakunayki (kayhina huk llamkaq utaq yachaywasiyki) Microsoft yupayniyki paqarichiy kay correo electronicopa maypi kasqanniykiman kay allichakunarayku qusqan, yupayta huk llamkay utaq yachaywasi yupay kaqhina willayku.
Mayk'aq qam utaq haywaqkuna apachimuqniyki (kayhina huk cable utaq internet haywaqkuna apachimuq) Microsoft yupayniyki paqarichiy kay correo electronicopa maypi kasqanniykiman kay haywaqkuna apachimuqnirayku kamachinanta qusqan, yupayta huk wakkuna yupay kaqhina willayku.
Sichus huk yanapakuypi qusqa wakkuna Microsoft yupayniykiwan llamkayta qallarinki, kay munasqa yupaypa willaynin wakkunawan kay yanapakuyrayku qunakuypaq.
Aswan yachay
Hanaq rapimanta
Warmakunamanta willay huñuy
Mayk'aq Microsoft ruru watata huñun, chaymanta huk wata jurisdiccionniykipi uraan imayna tata-mamapa uyakuynin utaq kamachikuynin ruruta ruwaypaq munasqan, ruruta ruwaqkuna harkanku uran watapi uctaq kaykunaman tapunki quypaq uyakuynin utaq kamachikuyta huk tata-mamamanta utaq arariwamanta ñawpaq kayta ruwayta atikunku. Mana yachasqa wawakuna pisi kay watayuqwan kankuchu aswan willayta kay munasqa rurupaq quypaq.
Sichus tatan iñiyta utaq kamachikuyta kasqan, warmap yupaynin wak yupayhina ruwasqan. Warmaqa kay rimanakuy yanapakuykunaman yaykunman Outlook, Skype, hinaspa lliw watayuq runawan rimanakunman willaykunata apachinman. Taytamamapa uyakuyninmanta Microsoft warmakunapaq yupay aswan yachay.
Taytamamakuna utaq qichpa runakuna ñawpaq akllanakuna ruwasqata tikrankuman utaq sayachinkuman, chaynallataq warmakunapa kiki willakuy qawapanapaq, ruwapanapaq utaq chinkachiy mañakunapaq uyakuyta utaq kamachikuyta qusqankuta. Microsoft ayllu huñu kamachiq hina, tayta-mama utaq arariwa warmapa willakuyninta tupachiyninta kamachinman Warmakuna Harkaq rapi hinaspa warmapa willakuynita qawanman chinkachinman sapanchasqa qatapi.
Qatiqpi aswan willakuyta akllay warmakunamanta Xbox kaqmanta runapa kaynin hatallinapaq.
Aswan yachay
Hanaq rapimanta
Wak chaniyuq sapanchasqa willakuy
Uranpi yapa sapallampaq willakuyta tarinki, kayhina imayna willayniyki harkanki, maypi willayniyki ruwayku, chaymanta machka willayniyki qichuyku. Aswan willakuy Microsoftkaqpi chaymanta iñiyku tariyta atikunkipas harkaypaq sapanchaqayki kaypi Microsoft Privacy.
Aswan yachay
Hanaq rapimanta
Akllasqa Rurup kaqninkunan:
Hatun llankay chaymanta paqarichiqpa rurukunan
Hatun llankaypa chaymanta Paqarichiqpa Rurukunan Microsoft rurukunata chaymanta tinkisqa software kaqta kanku chayta ruwaypaq ñawpaq hatun llamkaykunarayku chaymanta llamkaqkunarayku qusqanku chaymanta ruwasqanku. Paykuna yaykunku:
Puyu yanapakuykuna, Tinkisqa Yanapakuykuna qina nisqa kaypi, Microsoft 365 qina chaymanta Office 365, Microsoft Azure, Microsoft Dynamics365, chaymanta Microsoft Intune imarayku huk hatun llamkay (rantiqniyku) mink'aykuna Microsoft yanapakuykunawan (“Hatun llankayta Tinkisqa Yanapakuykunapaq”).
Empresakunapaq huk llamkanakuna ruwaykunapas chaynallataq yanapaykunapas puyupi kaq, Azure PlayFab Services nisqa hina Azure PlayFab Yanaymanta Kamachiykuna).
Qarakuq, paqarichiq chaymanta hibrido puyu plataformap rurukunan, ahina Windows Server, SQL Server, Visual Studio, Imayna Kasqan Kiti, Azure Stack chaymanta qallarina software kichay kayhina Bot Harkaqnin tukusqakuna ("Empresapa chaymanta Programaq Software").
Llamkanakuna chaymanta hardware churana infraestructurapaq ruwasqanku, chaynapas StorSimple ("Hatun llankaypa Ruwaynin").
Profesional yanapakuykuna kaqpi willasqan chanta hapirinallapaq Empresa Tinkisqa Yanapakuykunawan kanku, kayhina yapaynin yanapakuykuna, willay ciencia yanapakuykuna utaq yanapakuykuna yapaypaq imayna kanankunaman Empresa Tinkisqa Yanapakuykunapi.
Ruwanapi huk sasachaymanta kay Microsoft sapanchasqa willakuypura chaymanta términokunapura wakin iñiy(kuna)manta huk rantiq chaymanta Microsoft Hatun llankaypaq chaymanta Paqarichiqpa Rurukunanpura kanku, términokuna kay iñiy(kuna)manta patachanku.
Aswan yachay Hatun llankayniykumanta chaymanta Paqarichiqpa Rurukunan imayna kanankunaykumanta chaymanta tupachiyniyku yachaypas atikunki, akllanakuna yapachkanku kay sapanchasqayki ruway utaq ruwaqkunapa sapanchasqan tukunki, ruru willakuykunapi.
Sichus wakin kamachinakunamanta uranpi kay Sapanchasqa Willakuypi nisqanchu utaq Products Terms, paykuna uraypi tiyanku.
Llapan. Mayk'aq huk rantiq ruwan, rantin utaq qillqachakun Hatun llankayman chaymanta Paqarichiq Rurukunaman, utaq allichay yanapaq rurukunapaq qun utaq profesional yanapakuykunawan kay rurukunapaq Microsoft willayta huñun quypaq yanapakuyta (yapa allichaynin, harkaynin chaymanta yanapakuy kunanchaynin), legal qaruna ruwarinankunayku ruway chaymanta rantiqwan rimay. Kay qina:
Mayk'aq huk rantiq huk chaniyuq Microsoft ranqaqkunawan tantan, rantiqpa stinta chaymanta tupaqmasi willayta huñuyku, willakuywan rantiqpa hatun llamkayninmanta, yanapakuypaq sullullchayta.
Mayk'aq huk rantiq huk Microsoft yanapakuypa profesionalninwan tinkin, dispositivo chaymanta ruwaypa willayninta utaq pantaypa willaykunanta huñuyku qawaypaq chaymanta tukuypaq pantaykunata.
Mayk'aq huk rantiq rurukunata payllan, tupaqmasita chaymanta hunt'achina willayta huñuyku ruwaypaq hunt'achinata.
Mayk'aq Microsoft huk rantiqman rimanakuna apachin, willayta chullachaypaq winasqa willaymanta ruwayku.
Mayk'aq huk rantiqta Microsoft kaqwan profesional yanapakuykunapaq tinkin, sutinta chaymanta tupaqmasi willayta rantiqnimanta ruwasqa kiti tinkiypaq huñuyku chaymanta willakuy qusqa rantiqpaq ruwayku allichaypaq yanapakuykunata kay rantiqta munasqan.
Hatun llankay chaymanta Paqarichiqpa Rurukunan qamta kawsarichinku rantiypaq, yaykuchiy, utaq wak rurukuna chaymanta tinkisqa yanapakuykuna Microsoft kaqnimanta utaq wak kimsayuq wak sapanchasqa ruwarinakunawan ruway, chaymanta wak rurukuna chaymanta tinkisqa yanapakuykuna sapanchasqa willakuykunaykupaq chaymanta kamachinakunaykupaq kamachisqanku.
Aswan yachay
Hanaq rapimanta
Ruwana chaymanta willakuyninkunapa rurukunan
Ruwana chaymanta willakuyninkuna rurukuna llamkanakunapaq kanku, software chaymanta yanapakuykuna kanku chayta paqarichiypaq, rantiypaq chaymanta qillqa willakuqkunata qunakuypaq atikunki, chantapas wakkunawan rimay.
Aswan yachay
Hanaq rapimanta
Maskay, Microsoft Edge chaymanta artificial yuyaysapa
Maskay chaymanta artificial yuyaysapa rurukuna qamta willakuywan chaymanta yuyayninwan, ruwarinawan chaymanta willana willakuypi tinkinku—pachapi yachachkan chaymanta adaptachkan.
Aswan yachay
Hanaq rapimanta
Windows
Windows sapanchasqa computadora kiti kan chayta mana pantaywan purichkan chaymanta yaykuna yanapakuykunata, munaykuna, chaymanta winasqa computadora dispositivokunaykipi telefonokunamanta tabletakunaman Surface Hub kaqpi kawsarichinki. Huk estático software programa dispositivoykipi tiyakuchkan, kichana imakuna Windows kaqmanta puyumanta kasqan, chaymanta puyuta chaymanta local imakuna Windows kaqmanta sapa kuti kunanchasqanku, qamta qhipa allichaykunawan chaymanta caracteristicakunawan quchkanki. Quypaq kay computadora yachaywan, willayta qammanta, dispositivoykimanta chaymanta kay ñan Windows ruwanki huñuyku. Chaymanta Windows sapalla qampaq kan, chanta akllanakunayki sapalla willaymanta quyku kay willayta huñuyku chaymanta imayna kayta ruwayku. Qaway sichus Windows dispositivoyki llamkayniykirayku kamachisqan (llamkaqniykihina utaq yachay wasiykihina), llamkayniyki chawpichasqa kamachiypa llamkanakunanta ruway atikun Microsoft kaqrayku utaq wakkuna willayniyki yaykuypaq chaymanta ruwaypaq chaymanta patachaypaq dispositivo tupachiynin (yapa sapanchasqa tupachiynin), dispositivo kamachinakuna, software kunanyachiykuna, willay huñusqa nuqaykurayku utaq llamkayrayku utaq wak imakuna dispositivoykimanta. Chaymantapas, allichakunayki kamachiynin llamkanakuna qusqa Microsoft kaqnirayku ruwayta atikun utaq wakkuna yaykuypaq chaymanta ruwaypaq willayniyki kay dispositivomanta, yapa tinkiynin willayniyki, qawapayaypa willaynin, chaymanta winasqakuna rimanakunaykimanta chaymanta kipukunaykimanta. Aswan willakuypaq kay willay huñumanta chaymanta sapanchasqa Windows kaqpi, Willaypa huñusqa Windows kaqpaq pisichaynin kaqta rikuy. Kay willakuyqa qawapayanmi Windows 10 chaymanta Winsdows 11 nisqankunata Windows qawachimuynitapas kay rurunpa kasqanpi. Ñawpaq Windows ima niraqkunamanta (Windows Vista, Windows 7, Windows 8 chaymanta Windows 8.1 yapasqanku) sapanchasqa willakuykunayuqwan kanku.
Aswan yachay
Hanaq rapimanta
Hawkay chaymanta tinkisqa yanapakuykuna
Kusirikunapaq chaymanta Tinkisqa Yanapakuykuna qhapaq yachaykuna kallpan chaymanta qamta kawsarichinki yaykuypaq achka winasqata, llamkanakunata chaymanta pukllaykunata.
Aswan yachay
Hanaq rapimanta
Academia 'Deutsche Wellep' 2009 wata  hatun willaykuriynin
Wiñarquymantawan miryukunamantawan 
2009 wata  hatun willaykuriy
Wiñarquymantawan miryukunamantawan 
Miryukunaqa sinchi allinmi runakunaq wiñananpaqqa: yanapanmanmi democratización nisqataqa, kallpachanmanmi huñukusqa runakuna rurakuyta hinallataq runachakusqap rinanpaqpis ñanchantaq, llapan tiqsimuyupi, kawsanap tiyayninpipis,  hinallataq sapa p'unchaw yachay hap’iqaypipis. 
Kayqa wakcha llaqtakunapaqtaq postconflictoyuq, maqanakuq utaq hatarichkaq llaqtakunapaqtaqmi.
“Wiñarquymantawan miryukunamantawan”  nisqa Tiqsimuyu mapaqa imakunataq DW-AKADEMIEp llamk’ayninmanqa  imanan chayta kunan pacharaq rikuchin llapan suyukunapi, hinallataq chayqa llapan tiqsimuyup llaqtankunapi miryukuna wiñarqunanpaqtaq  chawpi kaq willakuy qunanpaqtaqmi.
RUNA WIÑARQUNA
Runap wiñarquypa puriyninmantam  rikuchin.
Imanakumantawanpas Producto Interno Bruto per capita nisqatawan kawsaypa kuskanchasqantawan llaqtachaqpa yachakuynintawan chaskirquntaq.
PRENSAP QHISPISQA KAYNIN
Prensap unanchanqa   electrónico miryupi qillqasqa miryupi prensap qhispisqa kayninpa puriynin qhawachin.
Tapuykachaypa kayninqa rimaypa qhispisqa kaynin runa kay ririchum. 
K’ANCHAPANAPI
DW-AKADEMIE nisqap wakichinkunap churariyninmanta akllasqa llaqtakunatam rikuchikunku.
Allin kallpachayta sut’ichanku wiñarquypa puriyninmanta, prensap qhispisqa kayninmanta, internitpa apaykachakusqanmanta, libertad política nisqamanta kikin llaqtapi maqanakuy kasqamanta ima.
LIBERTAD POLÍTICA NISQA
Democraciap puriynintawan  libertad política nisqatawan tupun.
Hukkunamanta,  pakasqa kayniyuq qhispisqa kayniyuq akllaykuna, llapanpaq akllayman riynin, qhispisqa hina niriymanta ririchu chaykunam unanchakunaqa.
MAQANAKUYKUNAP TUPUNAN
Llaqta ukhupi chiqninakuykunata rikuchin.
Tupunaqa  suyukunap sipinakuypawan chiqninakuypawan  kayninta rikuchin.
Istaruman thuñichiykuna, manchachiq awqap phawaykuy, chiqninakuykunata  chinkachinapaq allichay allin yuwasqam.
INTERNET APAYKACHAY
Internet apaykachakunanpaqqa yanaparintaq hinallataq runachakusqakuna imaynatas internetpi willakunakunkupas yachakunkupas chaytami qhawachinllataq.
DW-AKADEMIE
Huk qhawaynin
DW-AKADEMIE nisqaqa Deutsche Wellep tiqsimuyu chawpinmi. Chayqa miryukuna wiñarqunanpaq miryukuna yuyaychananpaq hinallataq willay apaq yachaysinanpaq.
Masichakuqninkumanpas tiqsimuyupacha hamuq rantiqkunamanpas yachaysiymanta yuyaysiymanta hatun wakichinata qun.
MIRYUKUNAP APAKUYNIN
Raryu, tilivisyun, internet miryukunapi willay apaqkunapaq, allinchariqkunapaq, apaykachaqkunapaq yacharquchiqkunapaq ofertakuna.
Yacharquchiqkuna wiñachkaq llaqtakunamanta hamuq miryukuna kamayuqkunata yachaysin, hawamanta raryukunap umalliqninkunata apaykachakuymanta yuyasyillantaq.
INTERNATIONAL MEDIA STUDIES NISQA
Master interdisciplinario y bilingüe con orientación internacional nisqa.
Curriculum nisqaqa mediokunapwan desarrollopwan yachanakunatapas, periodismo, ciencias de la comunicación nisqapwan administración de medios nisqakunapwan yachanakunatapas huñun. 
MIRYUKUNAPI  YACHAYKURQUY
Chay ofertakunaqa kamayuqkunap mundo económico, científico, político, asociaciones y administración nisqamanta umalliqkunap munayninpaq kamasqam.
Llaqta kikinpi icha hawa llaqtapi sut’imanta qhawachinakunapaq riq runakunata wakichinkutaq, llaminapaq hina conocimientos interculturales y geográficos nisqata willamunkutaq.
SUNQUMANTA HAYWARIY 
Tiqsimuyupi willay apaypaq miryukunamanta yachaysiy waynakunapaq.
Mama simip alemán waynakunapaq voluntario servicio, Deutsche Welle nisqa  tiqsimuyuq llaqtankunapi sunqunmanta llamk’aysiyta qun, chayri Deutsche Welleqa llamk’achkan chay k’itimanta hamuq  willay apaq waynakunapaq wiñarqusqam.
Qallariy
Huk kutis yachasqa diplomáticotaq español qillqaqtaq, Salvador de Maradiaga y  Rojo (1886 -1978), nispa nirqan "kusqan libertadkunaqa prensap libertadninmantam".
Hinaspa kunan p'unchawkama miryukunam llapan tiqsimuyup llaqtankunapi principios democráticos nisqata Estado de Derecho nisqata allinta sayarispa tanqan.
Yachay apaqkuna sasa rurasqakunata yachachiptinku hinataq achka llaqtap runakunam hap’iqaspa chay yachaywantaq allintam yaykuptinku, miryukunaqa runachakusqa riyninta tanqanku, hinallataq kunankama wakchakunapaqqa llaqtakamachaypa rimaykuriypi  huk kunkata saqinkutaq.
Manam kusallachu niriypawan prensapwan qhispisqa kaynin ririchuta huk llaqtap Apu Kamachinpi churana.
Maypis allin yachayniyuqwan rimayniyuqwan willay apaqkuna kanku chayllapim prensap qhispisqa kayninqa t’ikarinman hinallataq willay apaqkuna qhawariqkuna hinam llamk’ayninqa hunt’ankuman.
“Desarrollo y Medios"  nisqa kay sapa wata hatun willaykuriypi rikuchisqa musuq mapaqa  llapan tiqsimuyuq llaqtakunapi  willay apaqkunap ñakakuspa tukuy imaymanata llamk'anku chayta qhawachintaq. 
Achka wakinqa wakcha llaqtakunapi tiyanku. Kay llaqtakunapi mana allinchu infraestructura técnica nisqaqa; chaypim upallachiypas ancha ñañu istarupas  hark’asqa prensap qhispichiy kayninpas kan.
Hinamanpas achka llaqtakunapi s’utimanta maqanakuyqa llaqta kikin willay apaqkunap llamk'ananta hark’arin.
DW-AKADEMIE nisqari kay llaqtakunap achka k’itinpim llamk'an.
Karu pachapaq wakichinakunapi sinchi yachaqninkuna lliw niwilkunapi hinallataq radiodifusiónpa lliw yachayninkunapi willarikuqkunata yachaysinkutaq kamayuqchankutaq.
Información crítica nisqapaqqa achka aswan yacharquchisqa willay apaqkunatam munarikun.
Allin yachayniyuq técnicokuna, kamayuq apaykachaqkuna, willarina miryukunamanta thak kay pacham munarikullantaq.
Kaymi DW-AKADEMIEp siminqa.
Wiñarquchkaq llaqtakunapi masinchikkunawan Digital red nisqakuna mat'ikuptinku yachaykunap haywarichichkananpa allin kayninwanpas allin yachayniyuq willay apay tanqaywanpas wiñan.
Pisi chanipaq técnicas digitales nisqarayku achka llaqtakunapiqa musuq raryukunatam hatarichinku.
Yaqa mana mayqin willay apaqpas sunqunmanta hina kamayuq kayninta yachakuntaqchu, chaymanta achkha apaykachaqkuna pisilla yachaysisqallam.
Haywarichisqaman, uyariqninkunaman, tiliwisyun rikuqkunaman  allin kayniyuq willarina qunankupaq willarikuq yanapayqa DW-AKADEMIE nisqap tukuy imaymanankuna llamk’anankunam.
Chaywanqa llapan tiqsimuyupi kuraq llaqta kamachipi kananpaq qunchik.
Erik Bettermann, Director General de Deutsche Welle nisqa
Pacha t’ikray pachakunapi willay apaqkuna yachaysiy.
Quimerallakuna?
Gerda Meuerpa
Ñawpaq pachaqa allpanchikpi kaq pachamamap kawsayninqa manaña países industrializados nisqañachu apaykacharqanña.
Tiqsimuyupi kawsaq runakunamanta tawa pichqaman qhawasqam wiñarquchkaq llaqtakunapitaq qhipariq llaqtakunapitaq tiyanku; chaypitaq nikun imaynatam tupusqamantapas pacha t’ikrayqa allpanchikta huk hinayachinqa.
Tigres asiáticos sutichasqakunapi qullqichayqa utqayllata wiñan, chaypi achka energía nisqa kallpata millp’uykuntaq.
"Mawk'a tiqsimuyu suyupiqa", pachak pachak watantin sinchi pachamamap kawsaynin hurqusqamanta, millay rurayninkunata kallpawan allichayta munanku. 
Científicokuna ninku pacha t’ikrayqa sinchi mana allinmi runa kaypaqqa.
Maypis achka kallpawan mana allinmi kan chaypim thuñichiymantaqa mana allinta riqsinkuchu.
Achka wakcha llaqtakunapi llaqtachaqkunaqa Balipipas Copenhaguepipas pachamanta tiqsimuyup rimanakuynin apakuptin, kay allin kayniyuq rimanamanta manam sunqunman churasqachu karqanku (manañam willasqa nisunchu).
Pis willasqa chayllam saruchakuyta atinqa, payllataqmi llaqta políticokunata tanqarinqa.
Chayllam pacha t’ikrayqa llapanpa yuyasqa llaqtap rimaynin karqunman.
Yachaykunaqa miryukunapwan willay apaqkunapwan haywarisqam.
Llamk'ananpaq q'imiytam munanku, chaykunaqa sapa llaktankunapi ñawpaq allichaypaq ruranakunamanta allin yuyanapaqmi.
Aswan kaptinpas,  pacha t’ikray kaymanta nispapas, sinchi sasa rimaymanta niymi. Chaypiri científicokunapas manam kasqanpuratachu rimanku wiñarquypa phawayninmantapas llakikuy hina riyninmantapas.
Academia de la Deutsche Welle nisqaqa kay rimay taripayta kallpachan, chayri rurakullantaqmi  kusa yachaysiywan kusa pusariywan llapan ima willay apay llamk'aypa nivelninkunapi hinallataq k’itinkunapi.
Kay munayqa sut’i kayninmantapas científico amawt’akunap  yacharisqataqmi.
2009 watap q’uñi pachanpi tiqsimuyu pachapi miryukunap huñuchakuynin Panos nisqap qhawachisqan yacharqukuy, nirinmi: mana allin willay apaymanta yachaysiy, umalliqkunaman pisi yanapay, hinallataq ancha pisi yachanakunapas amawt’akunapas kaptinqa, wiñachkaq llaqtakunap willarina miryunkunapi pachamama waturikunamanta rimaykunaqa pisillataqmi.
Kayri pisi qullqi kaptinqa aswantataq wañunayan.
Kay hinatam: yaqa 1.500 Balipi apakuq Conferencia Internacional del Clima nisqaman riq willay apaqkunamantaqa pachakmanta isqunllam  wiñachkaq llaqtakunamanta hamurqanku; 50 wakcha mana imayuq llaqtakunamantaqa manam pi willay apaqpas Indonesiaman rirqanchu.
Clima nisqa pacham tiqsimuyup hamuq kawsayninqa imaynachá kanqa chayta ña yachanqataqña, kaymantaqa pacha t’ikraymanta mana yachay munaq runakunapas ña yachallankutaqmi.
Willay apaqkuna yachaysiyqa sumaq simi kanan tiqsimuyu pachapi lliw allin willarqusqa runakunapas allin sayarinankupaq.
MIRYUKUNAP APAKUYNIN
África
Ghana
Susu huqariqmanta bancaman.
Qullqi waqaychayman yaykuyqa, hinallataq allin kayninkunamanwanpas segurokunamanwanpas, wakcha kaypa puriynin atipaytapas yanapaysirinmanmi.
Qullqimanta willay apaqkunapaq yachaysiypaq tallirkunawanqa DW-AKADEMIE nisqa Áfricapi financiero rimanakunamanta willanatawan yachachiytawan tanqariyta munan.
África miryukunaqa mana yuyayniyta financiero rimanakunamanta willapanku.
Kayqa qullqiyuq kanaman chayan, chaytari bancop, manukuypa, acciones y seguros nisqa qhatup ruraynin apaykachakuyninmanta yachaqkunallam  apaykachayta atinkuman hinamanta continentep wiñarquyninta tanqariypaq. 
Chayraykum imaymana políticamanta qullqichaymanta África masichakuq runakuna Sociedad Alemana de Cooperación Técnica ( GTZ ) nisqawan hina tiqsimuyu pachap organizaciónninkunawan huñurqukunku. 
"Making Finance Work for Africa" nisqam panafricano nisqa wakichinap sutin.
GTZ nisqap masin hinaqa, DW-AKADEMIEqa willay apaqkunapaqqa huk yachaysiy wakirichinata apachirqan. 
Hamut’a: Rantiqkunapaq llapanpaqpas sumaqta miriyukunapi qullqimanta qhawachiy África qullqi kayninman kallpachanapaq.
Ghanap capitalnin, Accrapi,  2009 watapiqa, 21raryu hinallataq tiliwisyun África  inlis simi rimaq willay apaqkunapaqmi  ñawpaq tallirta rurakurqan.
“Chayayqa yachaykunata quy karqan qullqi apaykachay sectorpa kayninmanta hinallataq  chay rimanamanta willay apay ruraykunata allinchay karqan” nispa nin Kateri Jochum.
Kay New York warmiqa yachachiq hinam DW-AKADEMIEpaq llamk’achkan hinallataqmi Accrapi chay tallirta apachirqan.
Qullqi apaykachaymanta yachayqa sayk’usqam,  llaqtachaqpa sapa p’unchaw  kawsayninmanta ancha karuchasqataqmi, hinallataqmi yupaykunapas sapa yachaypi simikunapas  hunt’asqa ima - kay cliché nisqam atipana karqan, nispa nin Jochum.
Willay apaqkunaman yachaysiyqa ñawpaq tatki karqanmi rinapi yachanapwan yachachinapwan haywarinanpi.
Áfricapi pi qullqi waqaychayta munaq, bancotaqa manam rinpunitaqchu.
Llapan África runamantaqa yaqa pachakmanta chunkallam bancopiqa huk cuentayuq kanku.
“Lliwninmanta achka runakuna pisillatam waqaychayta atinku huch’uy qullqimantaqa manam esfuerzo burocrático nisqata rurayta munankuchu” nin Kateri Jochumqa.
Wasipi qullqi kachiyqa manam usos culturales nisqaman hinachu.
Pi Ghanapi waqaychayta  munaq chayqa, Susumanmi qun; chaytaq Ghana unay pachamanta  qullqi waqaychaypa kayninmi.
Capital Accrapiri kay colectores Susu nisqaqa 4.000mantapas aswan achka kanku.
Kallillapi q’alanpapas qhawana tiyanku.
Oficinanqa: huk mesawan huk portafoliowanllam.
Llamk’ayninqa: qullqi apaykachanantaqmi.
Nicholas Osei-Wusu nisqa huk Ghanamanta yachaysiy tallirman riqqa tallirpa blogninpi Susup rurasqanmanta qillqan: 
Pisi qullqi chaskinayuq runakunaqa sapa p’unchaw Susu cuentanman qullqita apanku.
Tasa de ahorro nisqaqa qullqi yaykumuymantam, ichaqa sapa p’unchaw qullqitaqa huk chhikatam yaqa huk killapitaq churana. 
Kay plazo pasaptillanm qullqiqa mana interesniyuq hurqusqa kanman.
Osei-Wusup nirquyninpiqa, kay servicioqa aswan kusam, hinallataq bancokunamantaqa procedimiento burocrático nisqaqa pisitaqmi. 
Munikiwe Wadakqa Nigeriamanta willay apaqmi. 
Payqa Accra tallirpiqa kachkaq karqantaqmi, paytaqmi kikin llaqtap qullqi waqaychaynintaqa rurarqan.
Ichataq Susu modeloqa paypap manami allinchu kachkan.
Rimariyninqa : chayqa runa sapallapaqmi; bancokunari lliw llaqtapaqtaqmi.
“Colector Susu nisqamantataq, bankukunaqa manukunatapas mañantaqmi, hinallataq mañarikuqkunamanpas acciones estatales o privadas nisqa rantiymantapas yuyaychankutaqmi qhatuymantapas.
Hinatam wiñarquytawanpas wiñaytawanpas huk nación nisqap llapan k’itinkunapi tanqarinku.
Chay kaymantaqa bancokunaqa Ghanapi colectores Susu nisqakunawan llamk’an, Accrap kallinkunapi kikin yanapakuykunatapas haywarintaqmi.
"Making Finance Work for Africa" nisqa wakichinaqa 2010 watapiqa wak francés simi lusófono simi rimaqninyuq África hatun llaqtakunapipas rurakuchkallanqa.
ÁFRICAP IMAYNA KASQAN
NIYKUNAWAN RURASQAKUNAWAN
Qhispisqa miryukunaman yaykuyqa Áfricap hatun suyunkunapim sinchi hark’asqaqa.  
Organización Freedom House nisqap  hamurpayninkunaman hinaqa, 23 subsaharianos nisqa  hatun llaqtakunapiqa prensap  qhispisqa kayninqa manam kantaqchu. 
Internetman yaykuyqa hark’asqataqmi. 
Pachak runamantaqa, pichqallam sapa kuti hinaqa internetman yaykunku;  Europapiri yaqa 45 pacham kankutaq.
Ichaqa wiñarquyqa kallachkantaqmi.
1990 watapiqa lliw Áfricapiqa 14.000 teléfonos móviles nisqakunallam karqan.
Kunan pachakamaqa 300 hunumantapas  aswantaqmi.
Teléfono móvil nisqa kuyuykachaq waqyanap chutarikuyninqa llapanpacha tiqsimuyumantaqa aswan utqayta purintaqmi, chaytaq willaypaqqa musuq kawsaykunatam quntaq.
TENDENCIAKUNA
Tanzaniapipas Ugandapipas Guineapipas Sudánpipas Togopipas Burundipipas Burkina Fasopipas Liberiapipas 2010 watapi icha 2011 watapi umalliq akllanakunam rurakunqa.
Ñawpaq pachaqa umalliq akllaymanta ñawpaq willay apaqkunap llamk'ayninpa kayninkunap mana allinman riq kasqanta qhawachin.
Congopiqa willay apaqkunapaqqa kawsayqa  2009 wata q’uñi pachapi apakuq umalliq akllaykunamanta mana allinman purinñataq.
Reporteros sin Fronteras nisqa huñuchakuypa prensap qhispisqa kayninpa khipunpa rankingninpiqa, kay hatun llaqtaqa 24 kayta urmaqarqan 116 niwilkama. 
Kenia
T’utur qhipamanta thak kay.
2007 tukukuypi Mwai Kibaki Umalliqpa akllaypi atipasqan rayku Protesta hina qallarispa  Keniap achka  k’itinpi mast’arikusqa aylluyuqkunap maqanakuyninman tukukurqan llaqta kikinpa miryunkunap tanqarisqa.
Maqanakunarayku  llaklla willakuy  rimanam  achka ayllupura yachaysiypa sunqun karqan, chayman 27 Kenia willay apaqkunam rirqanku.
Imatataq willay apaqkunaqa hunt’an  maqanakunakuna allichanapaqpas mana kananpaqpas ?
Kay tapuyqa Nairobipi kimsa simana tallirmanta ñawpaq rurakurqan percepciones contrarias nisqamanta. 
“Llaklla willay  apaykachanap sasa kasqanqa rikuchikurpayarqan maqanakuna k’itipi” nispa nin DW-AKADEMIE yacharichiq Waltraud Achtenqa; paymi raryu willay apaqkunapaq tallir pusaq karqan.  
“Willay apaqkunapaqqa riqsisqankuna kikin yawarmasinkuna  utaq huñusqa ayllukuna maqasqa karqanku chaykuna karunchayqa sasa kaqmi” nin Achten.
Maqanakuna qhawarpayarqusqallamanta, chaypiqa allin riqsisqa Kenia runa psicólogowan Iniciativa para la Paz de Nairobi nisqap warmi umalliqninwan chaypi kachkarqanku, willay apaqkunaqa llamk’ayta makinchaykurqanku. 
“Imaymana raryu hinallataq televisión formatokunam rurakurqan. Kaykunaqa maqanakunata rurachiqninkunatawan chiqa hinallataq allin qhawachiyta ñancharqan”, nispa nin Waltraud Achten .
Raryupipas tiliwisyunpipas achka yanariykunam rurarqurqanku chaqru equipokunamanta.
“Kunan pacha Keniaqa qullqimanta  p’inqakuyta pachamama musiymanta mana allin kayta llallipakun.”
T’uturpa qhipanmantaraq thak kayqa kachkan, ichaqa qhawayqa 2012 watata k’anchapan; chay watapi hamuq parlamento akllanaqa rurakunqa.
“Mana chaykama maqanakuna superakunqa chayqa, 1.600 wañuqkunamantapas aswan kanman”, nispa manchakusqa nin yachaysiypi huklla participaq warmi.
Huktaq nin: “yachay apaqkunaqa plataforma mediáticata qichusunman aswan ch’aqwaq partidokunamanta.
Políticokunamantapas pisillata qhawarikunanchik, hina qhasi tiyanakuna allin willakuymanta aswan qhawarikunanchik .
Africapi 2009
2009 watapi DW-AKADEMIEqa allin gobiernoyuq  kaq África  llaqtakunapi llamk’achkarqallanmi.
DW-AKADEMIEqa  pachamama waturikunamanta, qullqiyuq kaymanta, qhali kaymanta, allinta yuyarirqan.
Akllana willaymanta
Sudáfricapi hatun akllanakunaqa , Botsuana, Lesotho , Namibia , Tanzania, Uganda akllana willaymanta DW-AKADEMIEp tallernin kachkaq yachay apaqkunap yachaysina wasin karqan.
Kay tallerqa yachaysirqan puriqninkunata, mana suyunpi akllana procesokunallapaqchu, aswanqa Sudáfricaman k’anchapasqa ima políticamantapas hinallataq sociedadmantapas rimakurqan. Kay suyuqa kaqlla kachkan continentep democratizaciónninpa allin suyanan.
Umalliqkunata  yachaysispa
“Raryupi umalliqkunap runachakuynin”  nisqamantam Congo raryu yanapakuqkunapaq tallerqa apakurqan.
15 umalliqkuna, mink’asqap umalliqnin, hinallataq, yachaysiymanta encargasqakunam República Democrática del Congopiqa  DW-AKADEMIEp Bukavuman waqyarisqa karqanku. 
Tallerpa chayananqa  raryupi mink’asqap  wiñaynin, qillqaykuriq, allinchariq, kamayuqkuna yachaysiypaq estrategiakuna puriykachinapaq karqan.
TV aranwakuna rurana
2009 watapiqa Nigeriapi 2008 watapi qallarisqa wakichinap tukukuynin  rurakurqan “Aranwawan aysariq rurariywan”
Wakichinaqa Lagosmanta, hinallataq, wak Nigeriap k’itinmanta rurariqkunapaq, aysachariqkunapaq, películapwan televisión seriekunapwan umalliqninkunapaqmi karqan.  
Riq runakunaqa hatun qallariy simita aranwa rurariypa wiñayninmanta hap’iqanku ,  Nigeriapwan Alemaniapwan  rurayninta qhawarpayarquspa.
DW-AKADEMIEp yacharquchiqninkunap yanapaykusqa pichqa aysariqta llapannintin rurarqanku. 
Tukuchisqakunaqa sut’imanta riqsichisqa karqan.
Nairobi , Kenia, TV K24 canalpa Yachaykachaqnin, Jane Ngoiriman  KIMSA TAPUY 
Qam 2010 Phutwul Mundialpi Atipanakuy  kachkanki.
Imamantataq willarinki?
Willarisaq  imatas equipokunawan Europa, Asia, América  qatiriqwanqa umanchanku Áfricapi kunanllaraq Mundial rurakusqanmanta, chaymanta imataq imananqa Sudáfricapipas continentep kuskanpipas.
Ima imanasqa kaytaq Áfricapaq suyakun?
Kunankamaqa tiqsimuqa qhawan Áfricaman huk maqanakunayuq, unquykunayuq, wakcha kayniyuq, hinallataq, analfabetismoyuq continentehina.
Áfricaqa tiqsimuyup hatun pukllayninpaq allin qullqachakuq kanman chayta ñuqa suyani.
Llapankunamantapas, qullpachakusqakuna huk Áfricap llamp’u kayniyuq kasqanpi ancha kusikusqa chaypi kachkanankupaq.
Phutwulqa munasqachu qampaqqa?
Arí, hinapuni!
Llapan pukllaymantapas phutwulqa Keniapi ancha munasqam.
Phutwulmanta kallpachakuyqa llapanpapas munay hinallam.
Tiqsimuyu wakichiykunapaqqa llapan equipokunamantam ñawinchani; llapanmantaqa suqta África equipokunatapuni aswanta ñawinchanitaq.
JANE NGOIRIqa 2009 watap uktuwri killanpi Johannesburgopi “reporting the World Cup” nisqa tallirpi karqan Mundial de Fútbol de Sudáfrica nisqamanta willamunapaq.
Mundialpi kaspaqa ukhupi kaq willaykunata llaqtanpa raryunpaq rurakunqa.
Asia
Laos
For the People nisqa raryu
Kunankama supay kallpayuq dictadurapi kawsaq Laos llaqtaqa  huk transformación política nisqata qhawachin.
Miryukunap achka kayninmi  munakun llaqtachaqman raykunkupas munayninkupas apachinapaq.
Laosqa Asiapi llapan suyumantapas aswan wakchallam kachkantaq.
Especialmente la ciudad de Savannakhet en el sureste del país registra un pequeño auge económico .
Savannakhet llaqtapa, suyup chakana-antip kuskanpi, qullqichay pisillapas kan.
Outhine (sutinqa qillqaykuriqpa t’ikrasqa karqan) Savannakhetmantam.
27 watayuq waynaqa yachay apaqmi Savannakhet Provincial Radio English  nisqa SPR kikin llaqta raryupi. 
Policíapunim kayta munarqan, nin, ichaqa “llapan wawqiykunam policía kanku”.
Mamanqa “raryupi llamk’ay” nirqan.
“Yachay apaychayqa allin kamayuq kay”, nirqan. 
Outhine mana nisqanmanta yuwarirqanchu.
Kunanpunim llamk’ayninqa hatun niykunapi kan.
Kunanpachalla Laos yachay apaqkunaqa Estadop apaykachasqami karqan.
Kunanqa ñawpaq kaq privada raryukunatam kicharichichkan.
Gobiernoqa llaqtachaq paykuna kikinpa munaynin wiñananta munan.
Miriyukunaqa allin llamk’anata ruranankuqa, chayri aswantapuni Savannakhetpiqa. 
2009 sitimri killamantam provincia capitalpiqa musuq wakirichina rurakun:
8 urasmanta 9 uraskamaqa SPR nisqaqa llaqtachaqkunatapas rimarichispa hatun llaqtamanta ñawpaq kaq paqariq wakirichinata hurqun. 
Kunankamaqa Laos televisionpas raryupas comunista gobiernop willaqninkunallam.  
Hinallataq llaqtachaqkunaqa Tailandia raryukunallata uyariyta munachkanku.
Savannakhetpiqa  uyarikullantaqmi.
“Kay wakirichiykunapiqa Laospa kayninmantaqa manam willakunchu; ichaqa gobiernop willayninkunamantapas aswan munay hinam” nispa nin Daniel Hirschler, payri DW-AKADEMIEpiqa wakichinap willay apaqninpas apaykachaqninpasmi.
Asia Director, Dr. Helmut Osang wan imam “A radio for the people” nisqa wakichina Laospi qallarirqun.
2009 fiwrirumanta mana willay apaqkunallatachu  yacharquchinku­;  huk pusay hina qillqaykuriyta  thatkiy thatkiy hatarichikurqan.
Outhinepas chaypi willay apaq hina paqariq musuq wakirichinapaq llamk’allantaq. 
“Yachaysiy apakuchkaptin willay apaqkuna hina rurayniykutam allinta ñawinchayku” nispa willan. 
Kunan pachakamaqa Gobiernop qusqa rimakunallata yachachirqan.
Chaytamyá wak hinachachiyta munanku. 
Osangpawan Hirschlerpawan huk kaq taripayninkuqa llaqtaman qayllachariyta aypaymi:   
“Qhipa pachapi hatun tapuyqa imatas kallipiqa runakunaqa ruranku, imamantas rimanku chaymanta kanmanmi.”
Rikhurichinapaqqa qillqaykuriqkunawan imam maskayta qallarirqunku.
“Llaqtakunaman autobuspi riyku, llaqta runakunawan rimayku”,  nispa willan Outhine.
Musuq paqariq wakirichinap taripayninqa kay runakunap llakiynintapas  willayninkunatapas rimanayninkunatapas  wakmanta rimariymi.
Paqariq wakirichina lluqsiywan imam kay wakichiypa  iskay kaq thatkiyninqa qallarirquntaq.
Kunaqa willanap kayninta hinallataq qhatupaq moderno raryup qullqiyuq kayninta allinchayta munakun. 
Llapantin hatun llaqta estacionkunaqa chiqan ministeriopa munayninmanta programacionninpa chaninkunapaq pay kikinmi qullqita churakunan.
Pusaq qillqaykuriyqa National Laos Radio nisqap modernizacionninpaq qallpachaymi.
Musuq ñanninqa llaqtachaqman haywariymantam: ancha llumpaq kayniyuq, kama kayniyuq, imaymana simikunata ririnakunata hap’iqaspa llaqtachaqkunata allinta waqyay. 
Kikin hinallamantataq Savannakhetpi wakichinap riqninkuna yachaysisqam kasqanllataq chay suyup provincianpa raryupi llamk’aqkunawan yuyayninku qunakunankupaq.
ASIAP IMAYNA KASQAN
NIYKUNAWAN RURASQAKUNAWAN
Asiaqa, prensap qhispisqa kayninta rimaspa, imaymana ancha haqayman kayman kayniyuqmi.
Wakin Pacíficop Estadonkunapi, Australiapipas, Anti Asiap wakin k’itinpipas, miryukunaqa qhispisqa kayta kawsanku; ichaqa, kikin k’itipi ancha saphichasqa iskay dictaduram kantaq: Corea del Nortewan Birmaniawan
Simi wisqaywan hark’aykukuykunawanqa, yachay apaqkunaman mancharichiywanpas Chinapi kaqllantataq qhispiy kay willakuyta hark’akunku.
TENDENCIAKUNA
Asiapi 2009qa manam allin watachu karqan prensap qhispichisqa kayninpaq.
Llapan k’itipi tendenciaqa pisillahina uraychasqa karqan. 
Kayri Sri Lankawanpi Camboyawanpi Fijiwanpipas pulitika kayninpitaqmi.
Kay kimsa suyukunapi yachay apaqkunaqa corrupciónmantapas runa kay derechomantapas willakuy llamk’ayninpi hark’asqa karqanku.
Hinallataq allin tendenciam yachakun: miryukunap kayninqa las Maldivaspipas Bangladeshpipas allincharqukun.  
Laospipas kawsay kaykunaqa llamp’uyarinman hinam raryu yachay apaqkunapaqpunipas.
Asia Web2.0
Internet apaykachiq  rikuchiypa yachay apayninpa imaymana rikch’ayninkum llamk’achirqanku pusaq Asia suyukunap chunka kimsayuq yachay apaqninkuta, Berlínpipas Bonnpipas.
Chhikaraq Reichstagta riq kaq kani chaypiqa, manam umayman churayta atiqchu kani pirqankunapi qillqasqa karqan chayta.
Graffitis hinam ñawiymantaqa rikch’arqanku, manam maypipas chay hinata rikuqchu karqani.
Hinatam Taufique Ahmedpa rurasqa audio-slideshowqa qallarikun "Berlin stands on history - Reichstag Graffiti".
Bangladesh yachay apaqqa 2009pa chiri killanpi rirqan "Periodismo online y Web 2.0" nisqa DW-AKADEMIEp tallerninpi.
Berlín Reichstagman risqaqa  sipinakuyta tukuspa pirqankunapi Rusia awqallip saqisqan llimphisqamanta phutukuna hurquyta munachirqan.
Kay phutukunawanqa, yachaysiy chaskiyninpi, Ahmedqa huk uyariyniyuq qillqasqayuq llimphikunap qhawachiyninta rurarqan. 
“Ancha allinpunim”, Thorsten Karg nin, paytaqmi Bonnpipas Berlínpipas tallirtaqa apachirqan.
Tallirpa rurunkunaqa muspharpayaypunim karqan.
Kursup chayayninqa internetpa ñanchaykuna qusqan qhawachiy karqan kasqankunawan sunquyuq kaywan apanapaq.
Iskay simana kursupi Bangladesh, China, Indonesia , Camboya , Nepal , Pakistán, Filipinas 13 riqkuna, yachakurqanku llikapaq umanchasqa qillqaqa imaynataq qillqayqa chaymanta.
“Prensap qhispisqa kay mana kawsaq haqay Asia suyukunapipuni, blogosferaqa willay apaqkunaman wakin qhispisqa kaytaqa quchkallan”, nin Karg. 
Maypichu prensa qhispisqa kay hark’asqa kachkan chaypiqa, internetqa willariypaq ñanchaykunata qun, pisi mana yachasqahina rikch’aykunallamantapunim.
Asiapi 2009 watapi
2009pi, DW-AKADEMIEqa llamk’ayninta huñuchirqan Asiallapi, chay kaq democratizaciónniyuq transformaciónniyuq suyunkunallapipuni.
Kay hinapi kallpayuq miryukunam munakun, chay raykum DW-AKADEMIE tallirkunata qurqan willay apaqkunapaqpas miryu directivokunapaqpas.
Wayna sipas willay apaqkunapaq yachaysiy
Phnom Penh  Royal Universityqa hukllam willay apaq carreranqa Camboyapiqa kan.
Kaypi hamuq suyup willay apaqninkuna yachaysikun, chaypi DW-AKADEMIEqa universidad carrerata yanaparin.
2005 watamantam sapa wata huk ruranapaq qhawachiymanta raryu tallirta qun.
Estadop raryunman pusariy 
The Voice of Vietnam nisqa raryuqa imaymana nivelpi yanapayta chaskin:
Proyecto de archivo nisqamantapas, PDW-AKADEMIEqa musuq televisión canal, VOV-TV nisqap  llamk’aqninkunata yachaysin, hinallataq VOV-News nisqatapas internetman churan.
VOV-TV nichkaspaqa willay allichayllapi llamk’akun, VOV-NEWS nichkaspataq yapahina multimediamanta quyta llamk’akun.
Hinallataq VOV rayu willay apaqkunaman yachaykurquyta qun, musuq raryu formatopi hina, aswan participaciónniyuq ima.
K’itip yanapakunan
DW-AKADEMIEqa achka watakunamantaña iskay qullana Asia miryukunap huñusqanwan llamk’achkallanpunim: Asia-Pacific Broadcasting Union (ABU) nisqawan Asia-Pacific Institute for Broadcasting Development ( AIBD ) nisqawan.
Achka tallirkunap rimayninwanpas sapa wata k’itipi pusariywanpas haywarikun social miryukunaman, plataformas multimedia nisqaman, periodismo online nisqaman, técnicas informáticas nisqaman, archivos digitales nisqamanpas.
Vietnampi wakichina kamayuq, Heidrun Speckmannman KIMSA TAPUYKUNA 
Sitimrimanta DWpa Hanoiman apachisqa karqan.
Imaynatataq The Voice of Vietnampiqa hap’iqarqasunki?
Hap’iqayninkuqa allin munakuywan kuyakuywan karqan.
Kunan masiykunamantaqa achkantinmi  DW-AKADEMIEp qallariypaq cursonman rirqan,  chay raykum ñuqaqa allin riqsisqa karqani.
Ima ruray hunt’asqayuqtaq wakichiyniykiqa?
Ho Chi Minhpa rimayninyuq raryu mawk’a cintap archivo digital nisqan, wakkunawanpas, hunt’asqakunayuqmi.
10.000 uyariypaq umanchaykunam waqaychasqaña, pichqa watataraqmi digitalizaciónpaq munakun, hinallataq iskay watatawanmi ancha mawk’a cintakuna allichanapaqqa munakunqa.
Ima wakichiymantataq karupaq Voice of Vietnamqa chaskikunqa?
VOVpa chaskisqan raryupi llamk’aymanta allichaymanta yachaykunawanpas waqaychasqawanpas llapan Asiapi sapallam. 
Wakichinamanta, raryup wakichiyninpa allin kayninqa allichakun karu kaypiqa, chaymanta kunan pacha kayqa tanqakun, hinallataq suyup kultura tiyayninta hark’ayta yanapan.
HEIDRUN SPECKMANN pusarin 2009pa sitimri killanmanta The Voice of Vietnam raryup yapanaqninkunata, desarrollo de archivos nisqakunamanta.
Centro para la Migración Internacional y el Desarrollo CIM nisqap llamk’ayninqa qullqiwan yanapasqam.
Europa / Chawpi Asia
Georgia
Allin kay willan apaypaq yachaykurquy.
Periodística tapuykachaywan éticawanpas DW-AKADEMIEpa entretenimientop sunqunmi kanku willay apaqkunapaq Georgiapi.  
Estándares periodísticos kallpachanapaq karupaq wakichina chutarikunqa 2010 watapiqa  Kimsa Cáucasop repúblicankunapi: Armeniapi, Azerbaijánpi,  Georgiapipas.
Shalva Ramishvilli, Georgia willay apaqqa, 2005 watapi huk escándalo de corrupción nisqata rikuchiyta munaptinqa huk millay manchasqa rurayman chayaykukurqan, chayhinamanta, atiparquchikun.
Ramishvilli tawa watam karsilpi watasqa karqan kamachisqaman hina mana allin tapuykachasqan rayku.
Kacharisqa kananmanta pisi simana qhipamanta, estataltaq privadataq televisiónpi raryunpi llamk’aq Georgia wayna sipas willay apaqkunaman kawsayninta willarqun.
Paykunari Tiflisman DW-AKADEMIEp waqyasqanmanta hamurqanku huk “Periodismo investigativo” nisqa kimsa partiyuq seminarioman  rinankupaq.
“Ancha sinchi munaq titulum”, Eberhard Sucker nin.
DW-AKADEMIEpa  machu yachaykurquchiqnin Georgiap capitalninpi tallirta rurarqanpas apachillarqanpas. 
“Hatunpachamanta, allillamanta tapuykachaypa allin kayninmanta karqan; huk rimaylla rimanapiqa willay apaypi estándares éticos nisqamantallataq karqan”  
Georgiapi kayninqa  2003 watapi sinchitapuni allin kay hinata rikch’arqan, willachiq miryukunapaqpas.
“revolución de las rosas " nisqa chaymanta, suyu umalliq Eduard Shevardnadze hurqusqamanta,  chiqnikuq umanchaq  Mijail Saakashvili suyu umalliqpaq akllakusqamanta, llapan imam democracia t’ikranqa nispa nirqan.
Hinamantataq Gobiernop ancha munayniyuq kasqan rayku phiñakuykuna wiñan.
2008 watapi Osetia del Sur rayku Rusiawan sipinakuywan, miryukunap qhispisqa kaynin mitk’ayman chayarqun.
“Willay apaqkunaqa manam neutral qhawaqkuna hinachu churakunku.
Pisi kutillam ruraykunamanta tapuykachanku; hinamantataq mana yachasqa hina rimaykunatapas simi apaykachaytapas nikuntaq”, nispa nin Sucker.
Kay kikinpipunim DW-AKADEMIEp karu pachapaq wakichinanqa allinta k’apun.
Ñawpaq módulopiqa, 13 riqkunam Georgiap miryunkunap hatun rikch’ayninta qhawarpayarqunkupas chanincharqunkupas.
Iskay kaq partinqa Unión Europeap "Informe Taggliavini" sutichasqanmanta rimarqan; chaypi 2008 watapi sipinakuy qallarisqan raykum Georgiaman tumpakun, 
“Chay tallirpa partinqa willay apaypa tapuykachasqan munakun achka fuentekuna, chiqan hinallataq kuskachasqa kananpaq chaykunamanta, riqkunaman rikuchirqan. 
Kimsa kaq móduloqa 2009 watap risimri killanpi Georgiapi pachamama waturikunamanta rimarqun.
“Cáucasopi hinapunim chay maqanakuq k’itikunapi, miryukunaqa allinpuni kamayuq kayniyuq kanku.
Ancha tapuriq, mana allin uyarisqakunamanta niq, ukhu qhawachiq llapanpa rikusqa willana allichanakuypa desarrollo democrático nisqap qallariyninmi”, nispa nirin Suckerqa.
Kay ch’ikukunaman hina, 2010watapi wakichinata mast’aririkunqa .
Azerbaiyánpipas Turkmenistánpipas achka yacharquchiy módulokuna wakichisqam.
DW-AKADEMIEqa Tiflispi kunan huk oficinata kachin.
“Chaypi kanaykuta chay hina kallpachayta maskayku k’iti  miryukuna yanapaykurinapaq”, nin Sucker.
EUROPAP CHAWPI ASIAP IMAYNA KASQAN
WILLAYKUNAWAN RURASQAKUNAWAN
Unión Soviética nisqa huñusqa hatun suyup qatiqnin Estadonkuna qhipa kaqpi  kaykuchkan prensap qhispisqa kayninmanta tiqsimuyu qillqasqa rankingpi.
Turkmenistánpi , Uzbekistánpi Bielorrusiapi, chaykunapipuni, willay apaqkuna manam campo de acción nisqayuqchu kanku.
Situaciónqa pisillam allinchakun sudeste Europap suyunkunapi, chaypi gobiernokunaqa manam winakamunkuchu achkaninpi, qayllapi miryukunaman apaykachaypi.
Ichaqa pay kikin simi wisq’ay, mana allin payllakuna, huñusqa wañuchiqkuna, mayllanpi imaymana Estadop maqakuyninqa, willay apaqkunaman pakasqa munayninman hina rurachinapaq, kaqlla hark’akuchkanku operativa miryup estructuranpa wiñayninta.
TENDENCIAKUNA
Federación Rusa nisqa suyup miryunkunap hamuyninqa ancha hatun allin kayniyuqmi llapanpacha k’itip wiñachinapaq.
2009 watapi Moscúmanta sumaq ch’ikukunam rikhurimurqan, hinam, Medvedev umalliqman tapuykachaypi Novaya Gazeta nisqa simi kutichiq periódicowan,  utaq injusticias sociales nisqamanta periódicopi, raryupi, internet foropi umanchasqa willaykunap yapakusqan.
Ichaqa manaña rikhurimunñachu Rusiapi chiqan democraciaman riq sistemap llapan t’ikraynin.
Albania
Miryukuna sector clave hina.
Unión Europea nisqaman Albaniap qayllayninpiqa, miryukunaqa allin llamk’anata rurananku.
DW-AKADEMIEp yanapasqanta chaskinku, huk hatun wakichina chawpimanta.
“Independence Professional Media: The Road to Europe" – chay títulopi pakakusqa, yachaysiypa hatun rimayninmi huch’yu, hinallataq, taksa Albania miryu empresakunapaq wiñachkan raryupi, qillqasqa miryukunapi, televisiónpipas.
Kallapachayniykuqa miryup apaykachaqkuna willay apaqkuna yachaysinapaq wakichisqam.
Qillqaykuriy qhispisqa mana kay herramientas periodísticas nisqallapaqchu, empresa sumaqta apaykachaypallaqtaqmi”, nintaqmi wakichiy apachiq,  Patrick Leusch.
Kimsa ñawpaq wakichinap módulonkunaqa miryu empresariokunapaq apaykachaqkunapaqmi, paykunari Albaniapiqa mana pikunamantapas kantaqchu, chayqa sinchi mana allin hinallam kachkan.
Achka qillqaykuriykunap siminqa qullqichayraykupunim wisq’asqalla kachkanku.
“Willay apay qhispisqa kaywan mast’ariypa qhispisqa kaywan manam k’achachu kanku ichaqa miryukunap rurayninpa kayninmi. 
Kaykunatapunim willariyku umalliqkunamanqa seminario rurasqaykunapi hinallataq empresankunata hatarichinkuman imaynatas chaytam qhawarichillaykutaq, hina hatun qhispichiyta hurquytapas atinkuman” nirinmi Leusch.
Apaykachaqman yuyaychaq hina kikin allin munakuqmi Albaniapi willay apaqkunata kamayuqman hina yachaysiyqa.
Paykunapaqmi wakichinap kuskan módulonkunaqa.  
Apaykachaqninkuna qallariymanta apachiq raryukunaqa qhipaman willay apaqninkunata yachaysiyman apachinku. 
“Kikin llaqta polítikukunapwan umalliqkunapwan rimaykachayninqa ancha sasa rimanam” nin Europa amawt’a, Patrick Leusch; wakichiyqa 2011 marsukamam kanqa nillantaq.
Unión Europea nisqawan Ministerio Federal de Cooperación Económica nisqawan Desarrollo de Alemania (BMZ) nisqawan imam qullqichanku.
Europapi / 2009 watapi Chawpi Asia.
Unión Soviética nisqa huñusqa hatun suyup qatiqnin Estadonkunawan  Europap chawpinpa, surninpa, unay socialista suyunkunawan t’ikrachkankuraq.
DW-AKADEMIEqa kaypi yanapan, kikintataq Afganistánpipas Pakistánpipas, democratizaciónta kallpachakuyta, hinallataq, willarina miryukuna kallpachayta.
Rusiapi Pachamama waturikunamanta willana
Rusia miryukunapi, Pachamama waturikunamanta rimanakuna mana kunankama ancha willachisqachu.
Rusia willay apaqkunawan DW-AKADEMIEp yacharquchiqwan, oficina de la Fundación Heinrich Böll nisqawan yanapanakuspa, Moscúpi rirqanku Baikal quchata, hinallataq, Cáucaso Nortep unuyaq rit’i urqukunata. 
Chay kikinpi no gubernamentales nisqa huñuchakuypa amawt’akuna rikuchirqanku willay apaqkunaman   Pachamama waturikunap unquyninkunata, chaymanta tapuytapas qurqankutaqmi.
DWpa yacharquchiqpa yanapayninwan, willay apaqkunaqa sapanka miryukunap makinpi qusqa willakuykunata rurarqanku.
Radio Rumaniapaq plan de acción nisqa
2007 watamanta, DW-AKADEMIEqa Radio Nacional de Rumania (ROR) nisqa raryuta yanapan.
Manchay achka tapuykachaykunawan RORpa llapan niwilkuna qhawarpayarqusqanwanmanta, huk pusaq raphita kay raryupaq rurakurqan; rurunkunap hayk’as chanin, hayk’as imanan chaykunata qhawarpayarqurqanku; chaymanta kay raryup ñannin rurakun.
2010 watapitaq yuyaychayta qukunqa.
DW-AKADEMIE yanapallantaq Rumaniap raryunkunap qullana raryun, Radio Bucuresti nisqata; kay raryuri otoñopi wakmanta kawsarichiyninmanta kutimunqa.  
Moldavia Repúblicapi pulitikamanta willana
2008 watamanta DW-AKADEMIEqa Moldavia Repúblicapi puriyninta mast’arichkallan.
K’anchapana: sapanka uyanpi pulitika willana.
2009 watapi DW-AKADEMIEp yacharquchiqninkuna chay kikinpi kaq pulitika t’ikraymanta qhawaqkuna karqanku, akllakuy willanamanta raryu willay apaqkunapaq   iskay simana tallir nisqamanta; kayri hatun akllakuykunaman kuskallam rurakurqan.
Riqkunaqa, akllakunamantawan chaykama simi kutichiq Partido Liberal nisqap atipasqanmantawan, raryunkunapaq, willarqanku.
Yachaysiypa muyunmanta mana lluqsispa, huk kuskan urallapi pulitikamanta wakichinata rurarqanku.
KIMSA TAPUYKUNA Aliya Syzdykovaman, Radio Tex Karagandap Qillaykuriqnin,  Kazajistán
DW-AKADEMIEp yachaysiyninqa imaynatataq llamk’ayniykipi imanasunki? 
Supay allintam.
Kirguizistánpi internetmanta ñawpaq kaq seminarioqa ancha yachaqarikunapaq hinam karqan.
Chaskisqaymantam internet raphikunapaq qillqayta qallarirquni.
Supay atipariywantaq.
Tallirqa ñanniyta hatuncharqun.
Imataq qampaq chiqamanpuni t’irkarqukun?
Huk kuraq yachakuqpaq kursupi, Bonnpipas Berlínpipas, Deutsche Wellep imaynatas llamk’asqanta qhawariyta atirqani.
Llamk’ayqa chaykama riqsisqaymanta anchatapuni wakyan.
Kunan hinata llamk’ayta munani.
Hawa miryukunata yanapayta munanayani.
Kay tallirqa rikuchiwan supay kanayta.
Imataq willay apaq kaypi hatun munayniyki?
Suyuypi llamk’ani hinaqa, uyariq kani: “Amachasqam!”
Pipas “ama” niptinri, ñuqa chaymanta rimayta munani.
Chiqa retopunim!
ALIYA SYZDYKOVA 2009 watapi Kirguizistánpipas Alemaniapipas DW-AKADEMIEp huk tallirman rirqan.
Ñawpaq kaq kursup chayaynin internetpaq raryu qillqana t’ikraymanta yachakuy karqan.
Iskay kaq tallirpi, riqkunaqa Alemaniata riqsinku, hinaspa chay suyumanta willarqanku.
América Latina
Nicaragua
Willay apaqkuna Pachamama waturikunap arariwaqnin hina
Pachamamaman qhillichayqa Nicaraguapi ancha mana allin kayta chayachin.
Yachachiy kampañapipas Pachamama waturikunamanta willaykurquy ruraypipas  willana miryukuna yanapanapaq, DW-AKADEMIEqa karu pachapaq wakichinata qallarin; hinallataq, Pachamama waturikunamanta willay apaqkunap huk llikanta kamaysin.
“Nicaragua quchakunaqa millay qhillichasqa kachkan; llapan patankunapiqa sustancias químicas nisqaqa patachasqa tika hinam tuyun” , nin Dieter Beheng.
Manam chayllachu: “Mayukunapas ch’akichkanku hillanataq mana allin  sach'akuna kuchuypas pisimanta pisimantam sach’a sach’akunata chinkachin.
Behengqa DW-AKADEMIEp wakichinanpa umalliqnin hinam America Latinapi llamk’an. 
Qayna wataqa, Nicaraguap capitalnin, Managuapi iskay kutita kachkarqan periodismo ecológico nisqa kikin rimanamanta rimanapaq.
Marsu killapi huk yachaysiy kursuta chaypi qurqan kikin llaqtap  pusaq raryukunapi kaq iskay chunka raryu willay apaqninkunapaq,  karu pachapaq wakichinap muyunpi.
“Nuqayku willay apaychaypa imaymana géneronkunata rurapakuyku - tapuykachayta, willanata, reportajeta hina - hinaspa rimanakuyku pachamama musiymanta”
karu pachapaq wakichinap muyunqa willanap  willay apaypa allin kaynin allichanapaq; chay willanaqa  pachamama arariwaymanta mast’achin hinaspa chaymanta huk huñusqa willay apaqkuna ruranapaq. 
Kay sumaq rimayqa Servicio Alemán de Cooperación Social-Técnica ( DED ) nisqap allin yanapayninta  chaskin Managuapi.   
Llamk’ananpiqa,   DEDqa pachamama arariway kamayuqwanmi  tupachkanku.   
Wakin kaq amawt’akunaqa waqyasqa karqaku DW-AKADEMIEp kursunkunapi waqyarisqa yachachiq hina participanapaq.
Achka watamanta, Nicaragua activistakuna ch’aqwanku pachamama allin musinamanta, chay suyup  llapanmanta aswan hatun quchankuna arariwanamantapuni.
Huk kaq Managua qucham, chay patanpim kachkan kikin sutiyuq capitalqa.
Alemaniapi Constanza quchamantapas iskay chhika aswan hatunmi chay quchaqa, kunankunaqa Américap Chawpinpaq uqutin hina tukuchisqam:
Chayman 1,2 hunu runakunappas 60 fábricakunappas yaku qhillichasqankuna chayanqa, hinataq llaqta wasippas chakrachaq empresakunappas qhillichasqan chayman chayallantaqmi.
Pachamama waturikunarayku ñawpaq atipayqa kaymi: gobiernoqa huk kamachisqata qhillichasqa yakukuna ch’uwayachiypaq hurqun, hinaspa allin yachachiykunatam haywarillantaq.
Llaqta runachakusqakunaqa sumaq hark’anamantam willakuyta chaskimunku, chaymantataqmi sunqunkunamanpas allin churaykusqataq chaymanta rimanakunankupaq.
Kay llamk’anamanqa yanapanmantaqmi k’itip huch’uy raryunkunapas, nirintaq DW-AKADEMIEqa.
Karuñam pichqa chunka watamantapas kikin llaqtapi raryuqa Nicaraguap pampa k’itinkunapi kan.
DW-AKADEMIEqa paykunamanmi sunquman churarispam achka yachachiykunawan rimaykun; “chaykunam ayllupiqa chay mana allin kaymanta willachichkan; hinataq culturamantapas, políticamantapas, aswanmanta aswanmantaq pachamama waturikunamantapas ima rimantaqmi” nispa nin Beheng América Latinapi kaq amawt’a.
Qullqi muchuyraykuqa sapa kutin achkantinmi kay raryukunamanta karunchasqa rikhurinku. 
“Manchay hina pachamama waturikuna thuñichiynin huk kallpa huñukuytam munantaq.   
Charayku raryukuna llikachayqa munakurqan, willay apay hinallataq técnica yachaysiymantapas aswanpunitaq.
“Radiocomunicadores Ambientales” nisqam chay llikap sutinqa. Chaymi 2009 watapiqa internetpi ña kacharqanñataq.
Chay chawpimantam wakichiykuna willariykuna haywanakuyninqa yaqaña kunan pacha qallarinanña.
“Kay hina llikaqa achka ruray hinakunatam raryukunapaq kicharin llaqtachaqmanpas gobiernomanpas makichanapaq.
Chaywanmi kunan pacha kay allinchayta yanapakunman”.
Dieter Behengqa 2009 wata uktuwri killapi Nicaraguata wakmanta rirqun.
Chaypitaq, raryup umalliqninkunawan rimanakuyta maskarqan.
Willariqkunap llikan sustentable kananta munanchik chayqa, raryukunap umalliqninkupa yanapayninta munanchik”, nin Beheng.                                               
AMÉRICA LATINAP IMAYNA KASQAN
NIYKUNAWAN RURASQAKUNAWAN
América Latinapi willarinap kayninqa qhawachikun hukmantataq Méxicopi hatun kankaray Televisa, Brasilpi TV Globo nisqa kasqanta, hinallataq Colombiapipas Nicaraguapipas  Guatemalapipas huk hayk’alla manchachiq kallpayuq empresariokuna kasqanta.
Wakmantataq (mana Cubamanta rimaspa) imaymana mana siminpas wisq’asqa llamk’aq qillqasqa miryukunata raryukunata tiliwisyunkunata internet wasikunata qhawachikun. 
TENDENCIAKUNA
Internetpa utqay wiñayninqa ñawpaqpi saqirpasqa runachakusqakunaman willay ñanta haywapayarin.     
Runachakusqakunap apaykachasqa willana miryukunaqa políticokunaman kamaykuyta yapanku, chaywantaq democratización nisqa rurakuyninta  yanapanku.
Puranmantaqa huk hina fenómenokunaqa  kallantaq: Venezuelapi, Argentinapi, Colombiapi utaq Ecuadorpi, chhayna suyukunapi, políticokunaqa paykunapaq mana allin miryukunamanta kamachiyta maskanku Estadop miryunkunamanta runakunap simintapas munayninman apaykachaspa.
Tapuykachay willay apayqa wañuypaq hina kanman. 
Sapa kutitaqmi aswan Latinoamérica willay apaqkunaqa kukayna ruraq mana allin mafiapi kaq runakunap wañurquchisqa kankutaq.
América Latina
Hatun  kaq llaqtachaqpaq tapuykachaspa
Huk atipaq wakichinawanmi, Academia de Deutsche Welle nisqaqa América Latinapi tapuykachaymanta yachaq willay apaqkunata yanapan. 
Qallariypa sunqunqa weblog re-visto nisqam.
Steffen Leidelpaqqa, supay  ruraypunim kayqa: “re-vistoqa blogmanta hatunmi.”
Leidelqa América Latinapiqa tapuykachaymanta willay apay pusariychinapaq proyecto internacional de medios nisqap wakichinanpa coordinadormi.
“Kay wasita rurayku imaymana hatun llaqtakunap llikapi kaq masinkuna tanqanapaq, chaymanta tapuykachay willay apaypa teoríanmantapas prácticanmantapas huk forota haywarinapaq”, nin Leidel. 
Re-vistop qallariyninkunaqa Boliviapi Perúpi tallir rurasqakunamantam. 
Chaymanta rurasqa Blogqa hamuq pachapiqa willay apaqkunapaq allin ruranamanmi tukukun.
2009 watapi, re-vistoqa, Limapi chawpi wasiyuq, "Instituto para la Prensa y Sociedad" nisqap, iskay chunkapi kaq América Latinapi willay apay rurapakuqpaq allin kusa blog hina akllasqa karqan.
Wakichinapi riqkunaqa re-vistopipas reportajenkunatapas   sut’iyachiyta atinkuman.
“re-visto Ojo " sutichasqanman, suyunkunapi aña rimanamanta qillqaykunku.
Allinta rimakun pachamama waturinamantapas runakunap tiyayninmantapas.
“Manam iskay kaq Watergateta rikuchisaqkuchu, ichaqa  qunqasqa rimanakunata utaq kikin llaqtallapi rimasqa rimanakunata sut’iyachiykuman”, niykunmi Leidel. 
América Latinap aswan karu k’itinkunapi, raryuqa llapanmantapas allin miryupuniraqmi, ichaqa online willay apayqa sapa kutipas aswan kusam.
Achka tapuykachaqkunapaq, internetqa, hatun llapan runaman rimanakuna yachachinapaqqa, sapa ñanllam.
Wakichinaqa hamuq watakunapipas kallanqam.
“2010 watapi Colombiatapas Ecuadorpas risaqkum”, nin Leidelqa.
2011  watapi, kay rurariyqa América Centralkamam mast’arikunqa.
América Latinapi  2009pi
América Latinapiqa, DW-AKADEMIEqa kikin runachakusqa miryukunata, hinallataq, sut’ipi kaq raryukunatapas yanapan.
Karu pachapaq wakichinakuna, yachaysiymantapas  pusariymantapas rimayniyuq ima,  yanapanku 
2009 watapi , Boliviapi, Brasilpi, Ecuadorpi, Honduraspi, Colombiapi, Nicaraguapi, Guatemalapi Perúpi ima, wakichinakuna apakurqanku.
Amazoníapi pachamama waturinamanta willay apay
Brasil Roraima llaqtapi, Amazoníap isqun raryunkunap  willay apaqninkuna   pachamama waturinamanta allin kusa uyariy kayniyuq wakirichiykunata rurayta yachakunku.
2009 watap julyu killanpiqa  Boa Vista provinciapi kimsamanta iskay kaq tallirqa rurakurqan.
Kaykunawanqa, Amazonas willay apaqkuna kallpachanku yachayninku ñanchanapaq, k’itipi hukllachasqa raryukuna riykachananman hina pachamama waturinamanta willanakuna ruranapaqpas qunakunapaqpas.
Guatemalapi sipas waynakunapaq raryu 
Guatemalap wiñarquyninpaq Alemaniap yanapaysiyninpi  huk chawpi rimarinaqa waynapura maqanakuymantam.  
Kay hinapi, DW-AKADEMIEqa achka wata kayniyuq wakichinata yanapan, chaypitaq llaqtapi tiyaq pampapi tiyaq irqi maqt’akunawan irqip’asñakunawan waynasipaskunapaq wakirichinata wakichinku raryup willay apaqkuna waynasipaskunawan ima. 
Hamuq willay apaqkunaqa waynakunapaq allin wakichinakunamanta yachakunku.
2009 watapi Guatemala llaqtapipas pampa ayllu Santiago Atitlán nisqa llaqtapipas ñawpaq módulokunam ña apakurqankuña.
Karupaq wakichina Colombiapi 
Colombiapi, DW-AKADEMIEqa runachakusqa miryukunatawan kikin llaqta tiliwisyuntawan yachaysiy kursukunamanta pusariymanta ima yanapan.
Desarrollo organizativo sustentable nisqa aypanapaq, suqta ayllu raryukunapi llamk’aqkunaqa willay apaychaypa ruranankunamantawan fundamentos técnicos nisqamantawan rimarirqunku, apaykachaymantapas, qhatuchakuymantapas uyariq niymantapas. 
Kasqan huk wakichina suqta allin akllasqa ayllu tiliwisyunta yaykuchirqan, chaypitaq videoperiodismo nisqa qallariyqa apakurqan.
Hinallataq, 2009 wata otoñopiqa Bogotá capital llaqtapiqa huk hatun yuyaychaypaq  wakichinam qallarikurqan.
Chaypim, DW-AKADEMIEqa RTVC nisqa Estadop tilivisyunninman yanaparintaq, llaqtachaq qayllapi kaq culturamanta willaymanta rimaq  musuq wakichiykuna wiñarqunapaq.
El Alto, Bolivia, Pachamama Raryupi llamk’aq Teófila Guarachipaq KIMSA TAPUYKUNA
Qampaqqa imataq re-visto wakichinaman risqaykiqa?
Ñuqapaqqa musquyniypa huk rurakuyninmi. 
Kunanmi yachani imataq tapuykachay willay apaykachaypi llamk’ay chaytaqa.
Supay atipaymi karqan.
Llapan Bolivia willay apaqkunaqa tapuykachay willay apaymanta   llamk’ankuman nini.
Imatataq kay yachaysiy kursuqa yachachisunki?
Ñuqa allillamanta imamantapas rimanapaq yachakuni.
Maypitaq kachkan llapan runakunap sapa rimayninqa chaymanta, hinallataq, maypitaq kan  hukpa qhawachinanpaq injusticiaqa chaymanta hamut’anapaq
Kunanri, imakunataq rurayniykikuna?
manapuni pipas qhipaman kutinmanchu, manapuni pipas ima kaptinpas wikch’unachu nispa DW-AKADEMIEp yacharquchiqninkunaqa willarikuwarqanku.
Chaytam kunan ñuqa rurayta munani: ñawpaman puriykuy tapuychakakuspa.
TEÓFILA GUARACHI "re-visto - Periodismo de Investigación" nisqa tallirpi rirqan; chay tallirqa 2009 watap hunyu killanpi La Pazpi rurakurqan.
Aswan yachayqa kaypi kan www.re-visto.de
Cercano Oriente / África del Norte
Irak
Irqikunapaq tiliwisyun
2009 watap sitimri killanpi, Irakmanta chunka iskayniyuq willay apaqkuna, camarógrafos nisqakuna, video allichaqkuna Jordania,  Ammánpi rurasqa huk DW-AKADEMIEpwan Instituto Goethepwan tallirninpi rirqanku.
" For you "  sutichasqa tiliwisyunpaq programata rurarqanku, chayri irqikunapaq karqan.  
Darya Ibrahimpa hawa suyuman ñawpaq risqanqa Ammánpaq karqan.
Kurdo tiliwisyun willay apaqqa Jordaniap capitalninman rirqan Instituto Goethewan DW-AKADEMIEwan waqyasqa.
Chaypi, qaylla Jordaniapi, “Irqikunapaq tiliwisyuna” nisqa tallirpi karqan, Suleimaniahmanta Erbilmanta Bagdadmanta hamusqa Irak chunka hukniyuq willay apaqkunawan, camarógrafos nisqawan video allichaqkunawan ima.
“Allin kananpaqmi Jordianiaman tallirta aparqayku” nispa nin Daniela Leese.
Payqa DW-AKADEMIE yachaysiqmi, payllataq Irak tiliwisyun willay apaqkunapaq tallirtaqa pusarqan.
“Ñawpaqtaqa kimsa huñusqakunaqa hamut’ankunata willanapaq qhawachirqanku” nispa nillantaq Leeseqa.
Chaymantaqa Irakpi irqipaq tiliwisyun kayninmanta rimanakuyku.”
Rurasqaqa: “Irakpiqa irqikunapaq tiliwisyun serie nisqa manam kanchu chayta yacharquyku”
Chayrayku, huk kaq tallirpa rurayninqa irqikunamanta rimanakunamanta rikuypaq tapuykachaypaq karqan, allin formato qunapaq, irqikunaman tiliwisyun wakichiy qhawachinapaq ima.
“Kayqa mana riqkunapaq riqsisqachu karqan” nin Daniela Leese.
Bagdad camarógrafo Aso Tareqpaqpas: “Chhikallaraq tallir qallarikusqamanta llapantin ñawpaq yachasqay wikch’unay karqan chayta  rikukurquni.
Ñuqapaqqa, kursuqa wakmanta qallariy hina karqan,”
Teoríamanri ruray kaymi hamurqan.
Huk simanapi rurakuq ruruchiypiqa, paqarin ñawpaq wakichiypaq suqta rimaymi rikhurirqan ejemplohina: perfiles breves nisqawan, tapuykachanawan,  artículos de servicio nisqawan ima, chaykunari qhari warmi pichqa watayuqmanta chunka hukniyuq watayuqkama irqikunapaq rurasqa karqan.
“Tallirqa llimp’iymanta willakuy rimana imaymana kayninmanta yachachiwanku.
Qhipa llamk’ayniypi kay llapan yachakuykunata ñuqa rurasaq, chaytari mana irqikunapaq wakichiykunallapichu” nispa nin camarógrafo Aso Tareq.
Yachaysiypa allin kusa hamut’anqa imaymana willay apay formatokuna ruruchiy karqan, wakichiyman hina ruraypaq ima.
“Allin atipayqa tapuykachaq hina ruraqkuna hina irqikunawan llamk’ay karqan” nispa yuyarin Daniela Leese.
Erbilmanta, Sarmand Aldeen, I-TV raryup umalliqnin, nin: “Irqikunawan llamk’aymanta sut’i hamut’ata hap’irqani.
Llapantin paykunawan tiyayta yachakunayku karqan, mana kikiyku hina qhawaspa, mana hamut’ankuta qhawaspa yachasqachu kayku.
Darya Ibrahimpaqqa, kaytapunim ruran huk allin irqipaq wakichiyqa.
“llamk’asqay irqikunap kusikuyninpaq kananta munakuni.
Chayrayku hamut’ayta yachakunay paykunap huk kaqnin hina.”
“Huñupi llamk’ayta yachakurquyku”, nin.
Hinaspa yaparillantaq: “Yawarniytapas masiykunatapas ancha pachata saqiyta mana yachasqachu kani.
Huñuqa qasi yawarniy hinam karqantaq.”
Riqkunaqa " For you "  nisqa sutiyuq wakichiyta kikin raryunkunapi  qhawachinqaku.  
2010 watapi apakunqa inhouse nisqa kursukuna, wakichiykunamanta huñuypa hamut’ankuna yanapanapaq, hinallataq karu pachapaq irqipaq tiliwisyunman raryup wakichiy chaypin kananpaq.
CERCANO ORIENTEP  NORTE ÁFRICAP IMAYNA KASQAN
NIYKUNAWAN RURASQAKUNAWAN
Tiliwisyunqa k’itipiqa ancha allinpuni willakuy miryum.
Istaru miryukuna maskan musuq willaypaq ñankunata, privado popular nisqa raryu atipanakuq kaymanta.
Ichaqa, willay llapanpaq kananpaq rimarquypa qhispichisqan kananpaq achka mana kayniyuqmi.
Sapa kutilla, suyup kawsayninmanta hamut’aspa willayqa ancha mana allin ñanmi.
Chaypas raryukunata imanantaqmi.
Musuq llapanpaq rimanakunapaq formatowan, achka raryukunam debate político nisqata riykuyta aypanku.
TENDENCIAKUNA
Achka waynakuna riqkunaqa allin kachkanqa k’itipi willarina miryukunap hamuq pachanpaq.
Cercano Orientepwan Península Arábigapwan África del Nortepwan kuskamantapas aswan runankunaqa 30 watayuqmantapas sullk’am.
Kay runakunapaqqa, internetqa willana huqarinapaq achka allinmi.
2000 watamantaqa internetman yaykuqkunaqa mirarqunku chunka kutimantapas aswanmi.
Kay musuq miryu hark’ayqa ancha sasa kananmantaqa, mana wisq’ay hinam willanaqa richkan, hinallataq ninakuykunapas kusa qhipisqa hinam richkan.
Egipto
Hamuq pachaman VPs nisqawan
Egipto Istaru ERTU raryuqa  hamuq pachapi videoperiodistakunap llamk’ayninman ancha allin kaynintapuni munan.
Deutsche Welle Academiaqa kay riyta huk seminariowan El Cairopi yanapan.
Abdel Latife Menawipaq, musuq willanankuna allinchaymi ancha munayninqa.
Menawi Musuq willana umalliqmi Egyptian Radio and Televisión ( ERTU ) nisqapi chay El Cairopi.
Payqa VPs nisqa videoperiodistakunap llamk’ayninman ancha allin kaynintapuni quyta munan.
Paykunaqa, nintaq, allin atipaq kayniyuqmi: sapallataq utqayllatataq llamk’anku.
DW-AKADEMIEp yanapasqanwanmi, ERTU nisqaqa paypa kikinpa videoperiodismonta churakunqa.
Kay umanchaywan, qayna wataqa El Cairopi kimsachasqa "Videoperiodismo. Nuevas formas de informar" nisqa sutiyuq huk kursu karqan. 
“Chayanaykuqa”, nin Birgitta Schülke Deutsche Welle Academiapi videoperiodistakuna yachaysiq, “kikin tapuykachaqkuna pay kikin tapuykachaspa taripasqa willaykunata filmanman, pay kikin  videoperiodismopaq allichasqa qhawanapaq simi ruranman chayta aypay karqan.”
Ñawpaq módulopi, riqkunaman imayna ruranamanta imayna willanamanta yachachinapaq karqan.
Qhipapiri, chunka hukniyuq tapuykachaqmi `perfilniyuq ruraqniyuq willaykunata rurarqanku.
Iskay kaq módulopiqa, DW-AKADEMIEp Birgitta Schülkewan Dirk Thielewan rurasqa yachaysiqninpa huñunmi  pusarirqan musuq willana qillqaqta equipokuna rantinamanta musuq kayniyuq llamk’ana ruranamanta VPs nisqaman yanapanapaq
Kay, Schülkemantaqa, manapunim mana sasachu karqan.
“Manam pipas videoperiodistakunap llamk’ananmanta yachayta munaqchu, manataqmi pipas imatapas rurayninmanta kamachiyta munaqchu, manallataqmi pipas tukusqa llamk’aykunatapas yachayta munaqchu.”
Allinchanapaq pusariy kaypas mana imatapas munarqanchu.
“Ñawpaqmantari, kimsa kaq módulopi yaparqayku kursuman huk camarógrafota, chaymanta VPs nisqaman yanapananpaq yachaysirqayku.
Riqkunaqa pichqa tapuykachaykunata climap t’ikrayninmanta philmarqanku.
“Tawam llapammanta chiqa wakichiypi qhawachisqa karqanku, hinataq allin kusa rimaykunata chaskirqanku”, nin Schülke.
Cercano Orientepi / África del Norte 2009pi
K’itipi wakichiyninkuwan, DW-AKADEMIEqa Arabia miryukunap t’ikrayninta yanapan aswan llapanpaq kayman, aswan willay apaypa qhispisqa kayninman.
T’ikranapaqpas kicharisqa Istaru rayukunawan yanapanakuyta maskan, mana ancha imayuq privado miryukunawanpas.
Taripayqa llaqtachaqpa qayllan kaq wakichiykunata rikuchinapaqmi, chay wakichiykunaqa llaqtaqkunap munayninmanta sunquyuq kanqa.
Miryukuna apaykachaywan Irakpi democraciawan
democraciapas sociedad civil nisqapas pirqanapiqa willarina miryukunap ruraynin Irak raryup tiliwisyunpa umalliqninkunapaq huk kursup sunqunpa chawpin karqan. 
Sitimbripi apakuq chay federal nisqap akllayninkunaqa allin pacha qurirantaq.
Riq runakunaqa Alemaniapi kampañakunata akllay p’unchawta, hinallata akllana qhipamanta partidos políticos nisqap rimarquriyninta qhawarqanku.
Hinallataq Alemaniap imayna llaqta raryuninpa kaynintapas pay kikin qhawakuytapas riqsirqanku.
Mana chiqallapas imapas Alemaniapi apakusqa kaspa, paykunaqa allin ñantapas sunquchaytapas Irakpi miryu musuqmanta yachanapaqmi qurqanku.
Sudánpi wakmanta ruray
Huk llapanmantapas kusa rimana Sudán Ura willay apaqpaqqa chay suyu wakmanta ruranam kimsa chunka wata runapura maqanakusqan qhipamanta.
Hatun llaqtap wichay suyunpawan uran suyunpawan thak kaypaq 2005 watapi siq'isqa rimanakuyninqa willarina miryukunawan kuskam huk acuerdo político y social nisqaman chayana kanaman nispaqa hatun sumaq suyapakuyta hatarichirqun. 
Wakichinap chayayninqa  karu pachapaq Sudán uranpa raryuman yanapaymi. 
Achka kursukunamantam, DW-AKADEMIEqa raryupi willarikuy allin kayta, 2010 watapi Sudánpi ñawpaq hatun akllakuykunamanta k’anchapaspa, kallpacharqun.
Diálogo intercultural nisqapaq rimanakuy pusaqkuna
Willay apaqkunawan  promotores culturales nisqawan ONGs nisqap rimariqninkunawan intercultural rimay pusariqkuna hina waqyarisqa kaqkumi. 
“Moderación intercultural " nisqa tallirqa Siriamanta Líbanomanta 16 riqkunata yachachirirqantaq allinpaqpas mana allinpaqpas rimanakuy sumaq sunquwan pusanapaq.
Iskay kaq yachaykachakuy karqan; chaytari mundo árabe nisqa hatun llaqtakunapiqa DW- AKADEMIEm Instituto Goethewan ima qun. 
Kursu tukukuypiqa, riqkuna huk rimay forota rurarqunku, chaypim tukuy imaynama formatokunata yachakurqanku llaqta rimaypaq.
Hinallataq diálogo intercultural nisqa tayqanapaq huk llikata kamarqanku.
KIMSA TAPUYKUNA Región Cercano Oriente / África del Norte  nisqa wakichinap kamayuq Jens-Uwe Rahepaq.
2009 watapiqa tiliwisyunmanta yachaykurquyta agencias informativas nisqap willay apaqkunapaq qukurqan.
Imasqataq?
 Achka willarina hatun wasikuna mundo árabe nisqapiqa hamuq kawsayninkumanta llakisqa kachkankum.
Satélitemanta lluqsiq llapan tiqsi muyu raryukuna utqaymanta utqay sapa kuti  willamunku Estadop llami willariq wasinkunamantapas aswan chiqa hina.
Agenciakunaqa urariq qhawariq llaqtachaqkunaman allin haywariynintapas riqsipakunku.
Kay allinchu llapan tiqsimuyu willarina qhatuchaypi atipanakuypaq?
Willaykurina árabe wasikunaqa qhispisqa kayninmanta pay kikin kayninmanta kankuman.
Kaymantam kursupi riqkunapas rikurqurqanku.
Industria petrolera nisqa imanantaq kawsaypa allin kaynintaqa chaymanta manam hayk’appas willakuqchu ancha tapuykachasqa tapuykachanapiqa nispam willakurqanku hukkunaqa.
Imaynataq karqan imaymana llaqtakunamanta hamuq willay apaqmasipurap yanapanakuyninkunaqa?
Isqun suyupim riqniykuna karqan.
Hukta nispa Cercano Orientepi imaymana maqanakuymanta qhawaykuna rikhurisqam.
Ichataq, simi wisqaymantapas miryukuna hark’aywan rimachkaspa, achka árabe willay apaqkuna kasqan ruraykunaman llallipakunku.
JENS-UWE RAHE Beirutpi tiliwisyu yachay apaymanta  huk yachaykachakuyta árabe willana wasikuna willay apaqkunapaq apachirqan.
Federación de Agencias Árabes de Noticias nisqap umallisqa kursupiqa,  Estadop  willaykuna wasinkunap huk llikan, rirqanku mundo árabe nisqamanta hamuq chunka hukniyuq tapuykachaqkunawan  corresponsalkunawan, Magrebmanta Golfokama. 
International Media Studies nisqa
Sunquyuq kayniyuqtaq kamayuq kayniyuqtaq
International Media Studies nisqanwan, DW-AKADEMIEqa miryukunapi llamk’aqkunapaq sapalla yachaqaypa planta apachirqan.
2009 wata sitimri killanpi chiri pachap semestre qallarikuypi raymichasqa karqan.
Imaraykutaq Alemania?
Natalia Karbasova achka pacham kutichinapaq hamut’an.
“Chiqatapunim mana yachanichu.
Imayá waqyawanchá achka watamantaña”.
Iskay chunka kimsayuq watayuq sipasqa Mar Negro hatun qucha patapi kaq Rusiap uran Krasnodar llaqtamantam.
Qayllapi Juegos Olímpicos de Invierno 2014 nisqam apakunqa.
2009 watap sitimri killanmanta, payqa Bonnpi DW-AKADEMIEp International Media Studies (IMS) nisqanpi kachkan.
Chunka kimsa hatun llaqtakunamanta hamuq iskay chunka yachakuqkunawan kuskanqa, payqa IMS nisqap  ñawpaq generaciónninpi kachkan.
“Imaymanakuna yachaykunayuq kaptinqa ancha supaymi yachakuypaq planqa”, nispa nin payqa.
Kay Rusia sipapaqqa, kayqa allinmi, chaymantam “mana yachaniraqchu master tukuchispaqa imatachá rurasaq” nispa nin. 
Payqa huk títuloyuqña inlis simimanwan alemán simimanwan tikraq hinam, hinaspa willay apaq hinaqa impreso miryupipas intenetpipas llamk’arqan.
Yacharquykunaqa llapan tiqsimuyup willarina miryunkunap kamayuqninpaq rurasqam.
Wakichinaqa DW-AKADEMIEp qallarisqa karqan, Bonn Universidadpapas Escuela de Estudios Superiores Bonn-Rhein-Sieg nisqappas yanapasqa hinam.   
Willay apay, miryukunap apaykachaynin, pedagogíawan wiñarquypaq yanapayninwan: yacharquykunaqa  yachakuqkunamanqa qun científico yachaykunamanta willay apay llamk’anakunamanta, chayri willarina miryukunapi imaymana llamk’anakunapaqmi. 
21 yachakuqkuna allkayqa, IMS nisqap umalliqnin, yachachiq Dr. Christoph Schmidtmanta karqan.
Ñawpaq 150 munaqkunap mañasqankunata  qhawaykacharqan.
“Chaymanta achka kutita tiliphunumanta waqyarqani.
Ñuqa imayna runakunas, imaraykus Bonnman yacharquq hamunku, chaykunata yachayta munarqani.”
Yaykunapaqqa willarinap miryukunapi yuyakuynin, educación superior nisqa hatun yachakuypa títulonwan  allin Alemania simipas inlis simipas yachaywan ima munakun.
Masterqa kay rurayninwan qallarirqan “sunquyuq kayniyuq kamayuq kayniyuq willay apaqkunata kamachayta” nispam nintaq Prof. Dr. Schmidt.
Sunquyuq kayniyuq kamayuq kayniyuq?
“Ñuqapaqqa, kayqa huk kay hinam qhawakun: ñuqap lliw ima rikuchisqaypa chayasqanmantapas chay qhawakatanaymantapas allinta yachanaymi.
Profesional willay apayqa tapuykachay allin rurasqanmanta qawachikun”, nispa nin Natalia Karbasova.
Kayqa Rusiapi sapa kuti hark’akun.
“Ñuqaykupaq mana rikhuriq willaykuna kan.”
Sinchi sasapunim kay llamk’ayqa qhawarikun pi Moscúpi tiyaqpaqpas políticamanta willamuqpaqpas.
Kay kay allichanapaqqa ancha sasa ñan kanqam, hinaspa achka rurakunap kaypi kaynin munakunqa nispa nin.
Ñawpaq semestrepi, yachakuqkunaqa suyunkunap willay miryunkunata qhawarpayarqunku, imaymanakunatawanpas.
“Kayqa musuq qhawayta quwarqan Rusiamanta”, nispa nin Natalia Karbasova . 
Huk kaq kursu yachakuq Kenia masinqa chay nisqanta chiqachan:
“Yachasqakunaqa llapan imamanta lliwnintin ruranakunata huñuchiwanchik:
Llapan tiqsimuyupi kaq willay miryunkunata llakikuyku, hinallataq ñanpi wak tiqsimuyup k’itinmanta hamuq runakunata riqsiyku.”
KIMSA TAPUYKUNA Bernd-Peter Arnoldman, Willay apay yachachiq.
Imataq ancha kusa kay kursukunaqa?
Willay miryukunamanta yachaytawanpas ruraytawanpas huñuchiykum musuq hinamanta.
Curriculum nisqaqa imaymanamantam qhawakunpas.
Kaypi imaymana tiqsimuyup k’itin kayninta rurakun, ñuqapaq chayqa allin kusam.
¿Imataq rimayniyki kay ñawpaq semestre tukukusqamantari?
Escuela de Estudios Superiores Bonn-Rhein-Sieg nisqapwan Universidad de Bonn nisqapwan yanapanakuynin sinchi kusa karqan kay musuq kursukunap allin tukukuyninman chayananpaq (chaykunari allin kusam ñuqapaq).
Qallariymanta pacha wak hina huñunakunata rurakurqan.
Allin kamayuq willay apaqkunatachu yachachiyta munankichik?
Ima niytataq munan kay?
Kay kursupiqa yachakuqkunaman imataq qhispisqa llaqtapi willay apaqpa rurananqa chaymanta willan, chaymanta, imaymanamanta, políticamanwan willay miryukuna apaykachaymanwan qayllachachin. Paykunari qhipamantaqa chay miryukunata apaykachanqaku. 
YACHACHIQ BERND-PETER ARNOLD
2009 watamanta, International Media Studies nisqa, DW-AKADEMIEp musuq masterninpiqa  paymi yachachiqqa.
Periodismo nisqa módulopi cátedrata yachachin.
MIRYUKUNAPI YACHAKUY
Afganistánpaq wakichiykuna
Bundeswehrqa DW-AKADEMIEp miryunkunapiqa intercultural nisqa rurayniyuq riqninkunap chawpin kachkan.
Información Operativa 950 nisqapaq  Oficiales del Batallón nisqam Bonnman sapa kuti hina rinku.
Llamk’ayninqa:  llaqtachaqkunaman Bundeswehrpa rurananmantawan Afganistánpi kaq tiqsimuyup huñusqa maqanakuqnin willariyta, periodicomanta, raryumanta, televisiónmanta.
Pastúnchu tayikochu?
“Achka Afganistán runakunaqa chay tapuytaqa mana uyariyta munankuchu.
Paykunaqa Afganistán runapuniyá”, nispa nin Michael Tecklenburg.
Payqa DW-AKADEMIEp yachaysiqninmi, suyuta allinta riqsin.
Kunan watakunallam Radio Television Afghanistan (RTA) nisqa Istaru raryu televisionpi tiqsimuyumanta willaykuna qillqaykuriyta rurarqan.
Kunan, Tecklenburg Afganistán willay apaq masinkunawan kuska rimanku Bundeswehrpa oficialninkunawan pisi simanakunamanta llamk’anqaku chay suyumanta.
Llamk’aypaq wakichikunankupaq, Alemania wallakunaqa imaynataq Afganistánpi willay miryukunaqa apaykachakunan chaymanta yachakunku; imaynataq chaypi kawsayqa chaymantapas rimanakunku "Dos and don'ts" nisqata riqsispa ima.
Imaynataq riqsiy Afganistán runakunaqa? Imataq mana rurakunan?
Imatataq Afganistán runakunaqa nikunku 30 wata paykunapura maqanakuspaqa?
Imatataq ruranku yanqa pachapi?
Bundeswehrqa imayuqtaq chay mana allin kayninta allichanapaqqa?
Nabila Karimi-Alekozayqa kaypaqqa allinta riman.
Afganistán paqarisqa willay apaq warmiqa, payqa Alemaniapi achka wataña kawsan, Deutsche Wellep darí nisqa sutiyuq runa siminpi qillqaykuriypaq llamk’an.
Payqa nirin: llaqtachaqkunaqa Bundeswehrpaqqa ancha phiñasqam.
Sinchim suwakunapas maqanakunapas wañuchinakunapas karqun; achka llatqachaqkunapaqqa Alemania wallakunaqa mana ima ruraspa kachanku ch’uklla ukhupi.”
Willay apaq warmiqa k’itita riqsin, paqariq karqan chay suyunta richkaq chaymanta.
Batallón para Información Operativa ( OpInfo ) 950 nisqap oficialninkunam seminario apakuq wasipi kachkanku.
Darí, pastún, hinallataq inglés simipi periodicopi lluqsisqa tapuykachanawan  raryupi televisiónpi willaykunawan, paykunaqa Bundeswehrpa llamk’ayninta Fuerza Internacional de Asistencia a la Seguridad en Afganistán ( ISAF ) nisqap llamk’ayninta qallariyta maskanqaku 
Wallakunapaqqa, yachaykurquyninqa, willay miryukunap allinchay kayninkunapi,  know-how willachiymantaqa aswanta rikuchin.
Kikin llaqta kulturaman sunquwan llamk’ayta allin kusata atinan.
Nabila Karimi-Alekozay hina runakunawan rimakuyqa kay munanayayta aypanapaq yanapanmanmi.
“Ñuqaykupaqqa allin kusa kaymi wak culturamanta achkata riqsiyqa”, nin huk kaq riqmi. 
Tapusqa runaqa Bundeswehrpiqa raryu wakirichiykunapaq qillqaykuriq hinalla rikch’anqa.
DW nisqapi sapa p’unchaw llamk’ayqa yachakuymantaqa “supay kusapunim karqan, chayrayku rurayniykupaqqa allin kusataqmi.”
DW-AKADEMIEqa achka watamantaña yachakuyninta  miryukunapi yachaykurquykunamanta quchkan, unay pacha yacharquchiymanta mirkunapi intercultural yachaykurquykunakama, muchuymanta apaykachaq willayta purispa.
Tallirkunaqa empresakunapaq runa kaymanta sayakuq wasipaq hinallataq willariymanta willay apaqman rimaymanta yachakuy munaq wasipaqmi.
2007 watamanta, Bundeswehrqa DW-AKADEMIEp miryunkunapim intercultural yachaykurquy qhatuyta apaykachan.
2009 watallapi pukllaymanta kimsa raryukuna apakurqan OpInfop oficialninkupaq.
“Kay yachaykachakuykunaqa sinchi kusam”,  nin huk warmi oficialqa, paymi yanqalla hina Kabulta rinanpaq hamuntaq, chaypi editor hinaqa llamk’anqa.
Huk wallaqa  nillantaq: “Kay yachaykachakuy kamasqa hina kanman pipas misión nisqaman rinanpaq.
Aswan oficialkuna allin pacha kayniyuq kanman hinallataq chay hina allin wakichisqa rinkuman chayqa, achka aypaykunata taripasunmanmi.
2009 WATA MIRYUKUNAPI YACHAYKURQUY
DW-AKADEMIEp miryunkunapi yachaykurquykuna imayna rurariq llamk’aqkunap umalliq llamk’aqkunap munasqanman hina rurasqa karqanku.
Kay ofertaqa tapuykunapaq yachaykurquymanta muchuy pacha apaykachanankamam rin interculturalmanta sunquchayninta purispa. 
DW-AKADEMIEp yacharquchiqninkunaqa  tiqsimuyupi riqsisqapas miryu kamayuq kayniyuqmi; chayraykutaqmi, hatun amawt’akunam allin kusata yachayninkuna willarinapaq.
Willay apaqkunapas kaqlla miryukunapi yachaykurquymanta  yachaysikuchkallankumanmi.  
DW-AKADEMIEqa tiliwisyunpipas raryupipas internetpipas yacharquchiyta qunmi.
Achka kaq ofertakunaqa sapallankum waqaychakunman, hinallataq -munakusqamanta hina - imaymana módulokunawantaqmi rurakunmanpas.  
DW-AKADEMIEp masichaqninkunapi  Ministerio de Asuntos Exteriores de Alemania nisqa, la Bundeswehr  nisqa la Deutsche Post nisqa chay empresakunapas institucionkunapas  kantaqmi.
KIMSA TAPUYKUNA Michael Tecklenburgman, DW-AKADEMIEp Yacharquchiqnin. 
Yachaysiq hina, ¿imataq  kay yachaykachakuypa	kikin hatun munayninqa? 
Runakunam!
Hukqa yachananmi pikunataq riqkunapas, imaynataq kanku, imatataq munaspa ñuqanchikkama hamunku chaymanta.
Huk yacharquchiqqa llamp’u sunquyuqmi kanan, ichataq mana wakichiykunata qunanchu, mana hinaqa sapa sapallaman allichayta qunan.
Bundeswehr empresapwan  wallakunapwan willachiqninkuna
Imataq huk hinaqa yacharquchiqpaqqa?
Manapunim imapas!
Yachaykurquymanta yachanam huk hinayarinman.
Willachiqpaqri kikin uya  allinmi kachkan hawaman allin riqsisqa kananpaq.
Kabulman huk wasip umalliqnin hina rinman chayqa,  walla hinaqa, huk intercultural nisqa yacharquchiyta munanmantaqmi.
Imataq huk Afganistánman ririchkaq wallaman yuyaychanki?
Llapan Afganistánman riqqa competencias interculturales nisqamanta yacharquyta munan musuq kawsaypas wak runap kawsayninpas yacharinanpaq hinallataq allin yachay munananpaq.
Wak kulturakunatapas allinta rikurinan, hinam huk hina kawsaykunata allin runa kaynin kallpachanapaq rikunan.
MICHAEL TECKLENBURGqa allin yachaq tiliwisyun willay apaqmi, hinataq 2005 watamantaqa Academia de la Deutsche Welle nisqap yacharquchiqninmi.
Kabulpiqa, Afganistánpi, tiqsimuyup kaq willana qillqaykuriyta Radio Television Afghanistan (RTA) nisqa raryupi churaykurqan 
SUNQULLAMANTA RURAY
“Allinpuni, manam atiy hina”
2009 watap sitimri killanmanta, sunqunkumanta hina ruraq chunka willay apaq waynakuna DW-AKADEMIE nisqapi willay apaymanta yacharquchiyta chaskinku.
Chaypim imaynataq willay apayqa rurakun raryupipas tiliwisyunpipas internetpipas chayta riqsinku.
Hinallataq, videoperiodista nisqa hina imaynataq llamk’anayqa kikin pachapi chayta yachakunku.
“Kuraq taripanaqa kikin historiamanta karucharikuymi munakun” nin Birgitta Schülkeqa.
Paymi DW-AKADEMIE nisqap yacharquchiqqa, chaymi unay watakunamanta videoperiodista nisqa hina llapan tiqsimuyupi llamk’an.
Manachu hinapuni willay apaypiqa?
“Hinapunim.
VP nisqakunaqa manayá   ‘manam allinchu rimanaykiqa’ niwaq camarógrafokunayuqchu kayku; manataqmi ‘manam allinchu philmasqaykiqa’ niq editorpas kapuwankuchu.
VP hinaqa llapan imamanta yachanam.
“Sunqunmanta hina haywariq riqkunaqa instrucción multimedial nisqata chaskinku”, nin DW-AKADEMIEpi willay apaymanta yachaysiy umalliq Bernhard Graf von der Schulenburg.
“Hatun ofertata tiliwisyunmanta internetmanta raryumanta ima riqsichimuyku.
May kaq miryu allin yachaqaypas allin yachayninmantataq sapankap munayninmantataqmi.
DW-AKADEMIEqa manam VP hina educación técnica superior nisqataqa qunchu.
Iskay simana tiliwqisyunpi yachaykurquy imaymanakunataq kan tiliwisyunpi chaymanta yanqa kursu hinallam.
Birgitta Schülke yaparispa hina nin: “Kamara aparikusqa, yachakuqkuna tiliwisyunmanta, dramaturgiamanta wiriyu rurarquriymanta hinallataq kamara allin apaykachaymanta yachakunanku.”
Sunqunmanta hina ruraypi riq runakunaqa manam sapankullachu llamk’anku técnico superior nisqa niwil kamana yachakuq VP nisqakuna hina; paykunari iskay iskay huñuchasqa llamk’anku.
“Allin kusam ñuqapaq”, nin yachakuq Martin Heidelberger.
Manam kaychus kanqa kamayuq kaynin chayta yachanraqchu.
Artjom Maksimenko sutiyuq yachakuq masinqa aswantaq yachan, chaymi payqa nin: “VP hinaña sunquypi llamk’achkaniña”. 
Frank Nordenqa Birgitta Schülkewanqa yachaysiqmi huk sunquchasqa VP hina.
Paymi nin: videoperiodistaqa huk qillqaykuriypi allin kusa churasqa chayqa, huk miryutaqa allintam ñawpaqman pusarinman.
Imaynatataq tapuykachay wasita allichakunman k’achaypas rimaypas allin kusa kananpaqqa?
Imaynatataq mikruphunuta apaykachanaqa?
Imaynataq kuchusqa rimaykunapas uyakunapas tukukun huk tapuykachanapiqa?
Kay llapan yachaykachakunapaqqa, sunqunmanta haywariq huñukunaqa qillqaykuriymanta kay paqarin lluqsinku.
Rurayninqa huk huch’uy willaykuy philmananmi. Chayri huk kuskanyuq minutu yasulinap chaninpa yaparqukusqanmanta, llamk’anamanta, pachamanta kanmanmi.
Brigitta Mollwan Monika Griebelerwan yachaqiqkunaqa Bonnpi qasa pachapi Post Tower nisqa  correokunap lliphipiq wasin manteneq waynawan tinkunku. 
Payqa manam kimsa chunka urasmanta pacha samarikusqachu.
Ichaqa, tapusqa  kaytataq , hinataq chiri wayriptinpas, uyakun.
Brigitta Mollqa qhipa watakunapi VP llamk’ananmanta manaraq yachanllataqchu.
“Nuqa chiqan pachapim chaymanta nisaq”, nispa nin 27 watayuq sipasqa.
¿Sunqunmanta hina haywariyqa suyasqaman hinachu?
“Arí.
Allin kusa, manapuni”, nin Monika Griebeler.
Iskay p’unchawmantaqa, Bonnpi trenkunap sayayninpiqa: Martin Heidelbergerwan Artjom Maksimenkowan Düsseldorfman k’itip trenninta suyanku.
Locomotora pusaykachaqkunamanta tapuykachanata rurayta munanku.
Ñawpaq p’unchawkunataq achkatam masinmanta tapuykacharqanku, hinallataq VPkuna hina llamk’ayninmantapas, kunantaq yachakusqankutam imanananku. 
“Achka philmasqatam rurayta munayku.
Hinataq ñawpaqmanta wakin rikch'aykunatam philmarqayku”, nin Artjom Maksimenko.
Tukukuypi rurasqaqa chay rikch’asqa runamantam.
Düsseldorfman riyqa huk uram.
Chay pachalla kan sunqunmanta ruraq  yachakuqkunap locomotorap tiyananpi kaq runata riqsinankupaq.
2009 WILLAY APAY  KAYPAQ
Kimsantin miryupi sunqunmanta hina haywariykunawanqa, DW-AKADEMIEqa llapan tiqsimuyu Alemania willay apaq waynakunaman raryumantapas tiliwisyunmantapas internetmantapas allin yachanata hinallataq tiqsimuyupi kan chay yachanakunata qun.
Imaymana ñankunaqa Alemania simi mama simi hina rimaq runakunapaq hinataq wak simi rimaq runakunapaqmi.
Llapan 18 killam sunqunmanta  haywariyqa karqan; chaypiri wayna willay apaqkunaqa, Bonnpi Berlínpi, imaymana qillqaykuriyta, hinallataq Deutsche Welle nisqap ima k’itintapas riqsinku.
Hinataqmi Bruselaspipas wakpipas DW nisqa yachakuyman riy hinataqmi.
Afganistánmanta hamuq Brekhnapaq KIMSA TAPUYKUNA, Saber Servicio voluntario internacional de la DW-AKADEMIEp nisqa.
Imataq willay apaq kayniykiman apasunki?
Alemaniaman hamuptiyqa, huk Afganistán tiliwisyun miryumi llamk’anata quriwarqan willaykuna rikhuriq hina.
Taytayqa willay apaqmi karqan, tiyuy hina.
Wasiypiqa yawarniykupi apayku.
traducicón falta
Qampaq sunqumanta rurayqa kusachu?
Allin kusapunim ñuqapaqqa.
Teoríapipas hinallataq ruranapipas achkatam yachakuyku.
Hinaspa, sinchi khusam pacha tiyayninqa .
Llapanmi ancha munakuq kanku, yachachiqkunataq kamayuq kayniyuqkunawan allin sunquyuq kaywan kanku.
Allin yachakuytam chaskiyku.
¿Ima oportunidadkunataq Afganistánpi kasunki, warmi hinapaqpas  willay apaq hinapaqpas?
Kunan pachaqa hatun manchakuymi  kan.
Chay rayku DW nisqap pastún qillqaykuriyninpi tiyachkallayta munani.
Imamantawanpas,  Afganistánpi warmikunaqa imaymana kamayuq hina llamk’anku chayta rikuni.
Kunan Afganistán umalliqqa talibankunamanta karuchakuyta munan chayta umanchani.
BREKHNA SABER nisqaqa Deutsche Welle chawpimanta 2009 watap mayu killanpi tiqsimuyupi  sunqumanta rurayta qallarin.
Payqa, Afganistánpi, Jalalabadpi paqarisqan.
Huch’uy irqi kaptin, wasi yawar masinnintin Pakistánta qhispirqurqan.
Chaypiwan Bonnpiwan biologíata yachakurqan.
Chaninchay
Aypasqa chayaykuna
Chhikaraq DW-AKADEMIE nisqa rurakuchkaptinmi, 2009 watapiqa hatun qhawariy chawpimanta riqsirikurqan; chayri DW-AKADEMIEqa maykamataq miryunkuna wiñayninpi chayanku chaytam qhawarikun.
Deutsche Welleqa tawa pachak watamantaña yanapan  llapan tiqsimuyuntinmanta huñusqa raryukunawan tukuy imankunapi miryukunap wiñayninpi.
Kunan pacha ofertakunaqa yachaysiyniyuq imam willay apaqkunapaq,  allinchariq tallirkunata runakunapaq, hinallataq pusariymanta haywariy hunt’asqa miryukunapaq, wakkunapaqpas.  
Kay wakichiykunawan ima allin chayaykunatataq aypakun?
Kutichiy tarinapaqqa , DW-AKADEMIEqa Instituto CEVAL nisqata kachaykurqan, kayri huk kikinmanta wasin, wakichiymanta hatun qhawarquytawan  2004 watamanta  2008 watakama    miryup wiñachkan chaytawan  runapaq.
Kay niyqa  Ministerio Federal de Cooperación Económica y Desarrollo ( BMZ) nisqap yanapasqam
Llapannintin hatun diseño metodológico nisqam rurakunku:
K’anchapaypa kayninkunaqa llapan ruraqkunata imaymana  munana rimanakunatawan ima yaykuchin.
Ichataq, lluqsiq yachakuqkunap, yachachiqkunap, DW-AKADEMIEp masichakunkunap kutichiyninkuta online nisqa tapuriymanta tariykurqan.
Chaymanta, CEVAL yanapaqkuna Vietnamtapas , Colombiatapas Tanzaniatapas ima in situ Sapanka hatun llaqtamanta yacharquyta apachisqa willaykunata huqarinapaq.
Mana pimantapas amawt’akunaqa rurarqan tapuykachayta, chaymantari paykunaqa masikunawan unay hamuqkunawan huñusqakunapi rimanakuy, hinataq Academia de la Deutschep 37 wakichiyninkunata qhawarqurqanku.
Sinchi sasam aypasqa ruraykunaqa, hinataq llapannintin ancha allinmi.
Yacharqukuyqa “llapantinpiqa, chayaykunap tukukuynin allin kusa hina chaninchasqa kanman” nispa nin.
Allinta willaykuyta qhawarichikun chayqa, pachak tapurisqamanta yaqa 90 tapurisqam   kursup teoríanpas runananpas allinmi kachkan ninku.
DW-AKADEMIEp qhari warmi yacharquchiqninqa ancha kusa chaninchasqayuq karqankum.
Pachakmanta 96 yachakuqkunam llamk’ayninmantaqa allin kusisqam kachkanku. 
Imakuna kusachaypas kantaq.
Hina nispa, yacharquyqa nin: wakichinakunap allin sayay kayninqa sapa kuti manchay runakunap kuskachayninpa imanasqa hinallataq política de medios nisqap kamachisqanpa imanasqa imam
Kayrayku, pachakmanta yaqa 90 masichakuq runa hina nin: DW-AKADEMIEp yachaysiyninpas pusariyninpas allin kusam miryukunapaq, hinallataq wakirichinap allin kayninpa allicharquriymi yanaparintaq.
Llaqta llaqtamanta yacharqusqakunaqa allin kusa ayparisqaman chayan.
Riqkunaqa Llapanmantapas Alemania yacharquchiqpa riqsichisqa yawa kaypas kamayuq kaypas sumaq sunquwan llamk’ay kaypas allin kusam nispa ninkutaq.
DW-AKADEMIEqa kusata llamk’an sapanka llaqtapaq hinapas allin rurarispa ninkutaqmi.
Kikinllatataq nirirqanku CEVAL nisqa amawt’akunaqa.
Tukusqa willaykurinapiqa wakkunamantapas DW-AKADEMIEmanta rimaspaqa kay hinata nirinku: Wakichiykunap qullqichayninmanta qhawarquriyqa chaniyuq kayqa beneficio nisqawan hinam rin nirichin.
Tapuriymanta rimaspa unay yachakuqpa correo electrónico nisqapi qhawaspa qillqarisqanqa ancha kusikuypaq karqan.
“Deutsche Wellep yachachiysisqanqa allin kusam; kunan p’unchawqa pitaq ñuqa kani chayta kachiwanmi.
Añaychaykichikmi yanapasqaykichikmantapas, ñuqapaqpas raryuy llamk’aq masiykunapaqpas qamkunamanta ñachay kariypaña kicharirikusqanmanta.
Supay kay apaykachaymanta
Supay kayta waqaychaykachaypaq
DW-AKADEMIEqa pay kikinpaqqa  yachakuy quq chaskiq wasim.
Supay kayniyuq ofertakunata waqaychaykachanapaqpas chaninchayninta atiychanapaqpas, supay kay apaykachay sistima rurayta qallarinmi
Supay kayta waqaykachay haywariyta allirquriy
Chaymi DW-AKADEMIEp musuq Sistema de Administración de Calidad (SAC) nisqap ruranayananqa.
Kaymi supay taripayta tupuysinan, chaymantataq kaytapas kallpachanan.
Norma internacional ISO 9001 nisqaqa unancha hina qhawarqunapaqmi.
Masichakuqninchikpas, rantikuqninchikpas qullqi quqkunanpas certificación ISO nisqawanqa  allin supay kay chaskisqankumanta rikuriypaq hina unanchayuq kanku. 
Academia de la Deutsche Welle nisqa wasip supay kaymanta ruranayayqa sapa kuti chaninchanapaqmi; rantikuqpa pusariyninchikpas yachaykachachiyninchikpas chaskiqkunap suyasqankuman ririn. Hinallataq rantiqninchikkunapa masichakuqninchikkunap mañariyninkunamanpas ririntaqmi.
DW-AKADEMIEqa  SAC nisqata wakichiyninkuna allicharquchkallanapaqpas kikinkunap supay kaynin qhawarquririypi pusaykuy kay yuyarinapaqpas willarina miryukunap wiñarquyninpi hatarichinapaq tiqsimuyup yanapayninpi”, nikun huk estratégico nisqa papilpi.
DW-AKADEMIEp yacharquchiqqa kaypiqa chawpi kaq rurayta hunt’an.
Qhipa pachapiqa,  sapanka wakichiypaq llamk’aqkuna akllanaqa rikuypaq hina allin sut’i rurasqa kananmi.
Supay kay apaykachanamanta yachaysiy kursum rurakunqa llapan yacharquchiqpaq wakin wakichinap yanapaysiqninkunapaqpas.
DW-AKADEMIEp wakichinankuna chaninchayqa kaqlla allicharqasqa kachkanan.
“Riqkunap kusikusqanqa supay kayniyuq llamk’ayninchik qusqanchikmantaqa allin unancham”, nin Gerda Meuer umalliqqa.
Chaninchanapaq sistimaqa kimsa hatun rumip wichayninpi sayakun.
Ñawpaqpi sapa yachaykachana tukuspaqa maykamas chayan kusikuyqa chayta yachachikun.
Huk wata qhipamantaqa riqkunap nirisqanmi huqarikun sustentabilidad nisqamantawa efecto de los proyectos nisqamantawan.
Tukusqapim sapa wata  huk tapurina  apakun yacharquchiqkunaman supay kaymanta hinallataq imasqataq wakichiykunaqa ancha allin chaymanta.
traducción falta
KIMSA TAPUNA Comisionado de calidad DW-AKADEMIE nisqa Karl Lippeman
Supay kay apaykachaymantaqa unachanqa norma ISO 9001 nisqam.
Imanasqataq?
ISO 9001 nisqaqa empresakunapaq supay kay unanchaman tukurqan, chayqa tiqsimuyupachapi risqirisqam.
Alemaniapiqa achka yachay wasikunap rurasqallataqmi. 
SAC nisqaqa llapanmanta yanapaysiqpurap kuyukuynintaqmi.
Imaynamantataq rurakunman?
Llapan supay kay apaykachay sistemaqa qhawapayantaq papilchantaq empresap ruruchasqan haywarisqan apaykachaypi ruranakunata.
Chaypim llapannintin yanapaysiqkuna rurayninta riqsinku chaymi aypakun. Paykunaqa imaynataq imapis tutuchina chayta yachankutaqmi.
Imaynataq DW-AKADEMIEp supay kay haywariyninqa? 
Wakichinap achka wata yuyayniyuq umalliqninwanpas yacharquchiqninwanpas hinaqa, ñuqa niymanmi: “rantiqninchikkunaqa” allin hina chanichasqa kaptin ruraymanpas hap’ichisqa kaptin pusaq huñusqa runakunapaq allin kaptin llamk’ayninchikta munapakunkum.
SAC nisqawantaq certificación ISO 9001 nisqawantaq ñuqayku waqaychaytam munayku supay kaypa puriyninta wiñarquchispa.
KARL LIPPEqa ingenierotaq, yacharquchiqtaq, wakichiypa pusaqnintaq, DW-AKADEMIEp allin kachkayninpaq apachisqataqmi.
Sistema de Administración de Calidad nisqap tatkiynin purichiyta allinta pusarqurin. Qhipa pachapitaqmi pay winarquchichkaqlla kachkanqa.
Ruranawan yupanawan
2009 watap chaninchaynin | yaykuqkuna
Deutsche Wellep wakin wakichisqanmantaqa DW-AKADEMIEp llamk’ayninqa manan Ministerio de Estado para la Cultura y los Medios de Comunicación nisqap qullqi qusqanchu.
Qullqichaymanta yaqa dos terciosmi Ministerio Federal de Cooperación Económica y Desarrollo (BMZ) nispap yanapasqanqa.
Chaykunaqa DW-AKADEMIEman qusqam willarina miryukunap tiqsimuyupi wiñarquyninmanta wakichiypaqtaqmi.
Ministerio de Asuntos Exteriores nisqawan Organización para la Seguridad y la Cooperación en Europa nisqawan , Unión Europea nisqawan wak wasikunawan imam DW-AKADEMIEp llamk’anantaqa allinta riykuchinku.
DW-AKADEMIEp huñuchasqa qullqinqa pachakmanta 4 yupaymi yapakurqan, qayna watamanta 8.915.484,03 euroman.
2009 watapi sapanka k’itipi wakichiypa sapa p’unchawpi llamk’aynin 
2009 watapi DW-AKADEMIE rimanakuspa aparqan 2.459 miryukunaq wiñarquyninpa k’itinkunapi (mana qullita chaskispa)  wakichinap sapa p’unchawpi llamk’ayninkunata. Hinallataq  miryukunapi yachaykachakuytapas aparqantaqmi.
Hinataqmi 2009 watapiqa wakichiypa llamk’asqa p’unchawninpa yupayninpa yapakusqanmanta yachakun.
Kayqa churasqa kawsaykuna aswan allin apaykachasqamanta, kay llamk’anata  wiñachkaq hina munaq kasqanmanta hinallataq wiñarquyman yanapaypi miryukunap llamk’ananta kallpawan riqsiq kasqamantapas ima.
Wakin hatun tukuchkallaq llaqtapiqa, miryukunaqa paykuna kikinmi DW-AKADEMIEp  yuyaychayninmantaqa qullqita churankuman.
2009pi riqkuna
2009 watapi DW-AKADEMIEp haywarikuykunawanqa 3.127 runam yanapakurqanku.
Kayri qayna watamantaña (2008: 2.546), 23 % nisqawanmi yapakun.
Warmikunap hamusqanqa 2009 watapiqa 39 % karqan, chayqa ñawpaq watamantapas yapakusqam.
Achka yachaykachakuypaq yuyaychaypaq kursuqa DW-AKADEMIEp kikin masichakuq llaqtanpi qusqa karqan (mapata qhaway 4wan 5wan raphikunapi).
Deutsche Welle
Hawa llaqtapaq Alemania raryu
“Europap paqarisqan kulturayuq llaqta hinam Alemaniaman riqsichinan qhispisqa kaypi yurisqa Estado de derechos nisqa hina
“Europapi wak hatun allpapi allin sut’i rimanamanta Alemaniap munayninkunamanpas huk kaq munaykunamanpas rimayta qunan llaqtapura kulturapura rimanakunankupaq riqsinakunankupaq.”
Chaywanqa Alemania simi mast’arinanmi. Chay hinatam nin kamachisqaqa.
Deutsche Welle tiliwisyunpi radiopi  internetpi oferta quspa chay kamachisqata hunt’an. Alemania simipi Inglaterra simipi Arabia simipi España simipimi tiliwisyunapi lluqsin, chaymanta raryupi internetpi 30 ruma simipi, amárico simimanta urdu simikama, indionesio simipiwanpas suahili simipiwanpas.
Chaypaqqa yanapakun yaqa 1.500 fijo llamk’aqwan, hinallataq 60 hatun llaqtamanta hamusqa pachak pachak qhispisqa yanapaqkunawan ima.
Deutsche Welleqa llapan tiqsimuyupi Alemaniamanta Europamanta yachay munaq runakunata rimapan, paykunari mirachiq imatapas allin ruraq kananku; sinchi munayniyuq manchachikuq Istarupi, democraciarayku allin llamk’aq, wiñarquy munaq, derechos libertarios nisqa munaq runata rimapan. 
Kaykunamantaqa, Deutsche Welleqa kay hatun llaqtakunap ima imanasqankunamanta willantaq.
Willay apay ofertaqa tiqsimuyupi kaq satélitepipas internetpi churasqa miryukunapipas lluqsin; chaykunapi kachkan uyarinapas, kawsachkaq on-demand nisqa kaq wiriyu qhawanapas, silularpaq podcasts nisqapas, silularpaq ima kaypas.
Wakin k’itikunapiqa, raryukunaqa onda media nisqapiwan onda corta nisqapiwan lluqsinku; wakin capitalkunapi frecuencia modulada nisqapi lluqsinku.
Tawa chunka watamanta aswanmi, Deutsche Welleqa kunan wiñachkaq llaqtakuna raryu kamayuqta yachaysin.
Alemania empresapwan institucionkunapwan umalliqninkunapaqmi quntaq miryukunapi intercultural yacharquyta.
Deutsche Welleqa derecho publicuyuq raryum, chaymanta financiakun Estadop  phiskal kawsayninwanmi.
Bonn llaqtapi chawpi tiyananqa kan. 
Chaypi kay DW-RADIOp progamanpas  DW-WORLD.DE. nisqap paginanpa niyninpas kamakunku. 
DW-TV nisqap ruranqa Berlínpi huñunku. 
Runaq chhayna kasqanqa manan tupanchu evolución nisqa yachachikuywan, chay yachachikuymi nin: Lliw kawsaqkunaqa allinnillankutan maskhanku, aswan allin kaqkunallataq qhepankupas, nispa.
Francis S.
Collins, genes nisqata estudiaq runatan Estados Unidospi akllaranku ADN nisqa imayna kasqanta qhawachiypi umallinanpaq, paymi niran: “Evolucionpi iñiqkunaqa manan willayta atinkuchu imarayku runakuna yanapakuq kasqankuta. [...]
Sichus evolución nisqan hina runaqa allinnillanta maskhan chayqa, ¿imaynapitaq runakuna runamasinkuta yanapanku? ”
nispa. Chaymantapas nillarantaqmi: “Wakinqa mana reqsisqanku runakunatapas wak llaqtayoq runakunatapas yanapankun [...].
Chayqa manan tupanchu Darwinpa yachachisqanwan, [Darwinmi qallarichiran evolución yachachiyta] ”, nispa.
“Concienciaq nisqan ”
¿Imatan runakuna ruwallankupuni?
Doctor Collins kay hinata willakun runamasi yanapaymanta: “Conciencianchismi kallpachawanchis runamasinchista yanapanapaq, manaña chay ruwasqanchismanta imatapas chaskisunchu chaypas ”, nispa.
* Concienciamanta rimasqanqa yuyarichiwanchismi apóstol Pabloq nisqanta, paymi niran: “Mana judío runakunaqa Diospa kamachikuy siminta manan yachankuchu.
Chaywanpas sonqonkuq yuyaychasqan kaspan Diospa kamachikuy siminta hunt’anku, chayta ruwaspan paykuna kikinkupaq kamachikuy simi kanku, manaña Diospa kamachikuy siminta yachanku chaypas.
Kawsayninkupin rikuchinku kamachikuy simi sonqonkupi qelqasqa kasqanta.
Kikinkuq conciencianmi chaytaqa willan, chaymi kikinkuq yuyayninkupuni paykunataqa ‘ huchan ’ ninqapas, ‘ manan huchachu ’ ninqapas ”, nispa.
¿Imanaqtinmi llapa runakuna Diosman cuentata qosunchis?
Askha runakunan Kamaqta mana yuyarispanku qhellita kawsanku.
Diosmi ichaqa munan chanin kayninmanta llapa runakuna yachanankuta mana allin ruwaykunamantapas kutirikunankuta.
Judío runakunaqa astawanraqmi chayta ruwananku karan, paykunamanmi Diosqa Kamachikuynin Simita Moiseswan qoran.
‘ Diospa siminta ’ mana reqsiq llaqtakunapas yachanankupuni karan Dios kasqanta.
7, 8.
¿Imakunan rikuchin runakuna chanin kaqta mana chanin kaqta reparayta atisqankuta? ¿Imatan chay yachachiwanchis?
Runakunaqa reparananchismi Dios kasqanta, paypa munasqanman hinataq kawsananchispas, ¿imarayku?
Concienciayoq kasqanchisrayku, concienciaqa allin kaqta mana allin kaqta reparayta atiymi.
Concienciayoq kaqtinchismi reparanchis chanin kaqta mana chanin kaqtapas.
Ejemplopaq, askha erqechakuna colata ruwashanku columpiopi pukllanankupaq, chayllamanmi huk erqecha ñawpaqman churakun, chayta qhawaspankutaq colapi kaqkuna qaparinku: “¡Manan chayqa chaninchu! ” nispa.
“¿Imaynapitaq erqechakunapas mana yachachisqalla reparanku imachus chanin imachus mana chanin kasqanta? ”.
Chaymi rikuchin concienciayoq kasqankuta.
Yachasqanchis hina, apóstol Pablo qelqaran: “Mana judío runakunaqa Diospa kamachikuy siminta manan yachankuchu.
Chaywanpas sonqonkuq yuyaychasqan kaspan Diospa kamachikuy siminta hunt’anku ”, nispa.
Kaypiqa manan “maynillanpi ” hunt’anku nispachu nishan, aswanpas nishan“ hunt’anku ” nispa, chaymi rikuchin sapa kutilla hunt’asqankuta.
Arí, askha runakunan “Diospa kamachikuy siminta hunt’anku ”, paykunaqa concienciankuq kallpachasqanmi Diospa kamachikuyninman hina ruwanku.
Chayta reparakuran askha llaqtakunapi.
Cambridge universidadpi yachachiq profesormi niran: Ñawpaq Babilonia, Egipto, Grecia, Australia, América llaqtakunapipas “cheqnikuranmi sarunchaqkunata, wañuchiqkunata, wasanchaqkunata, llullakuqkunatapas, [...] karantaqmi kamachikuykuna yuyaqkunata, wawakunata, pisi kallpayoqkunatapas sumaqta qhawarinankupaq ”, nispa.
Doctor Collinspas qelqallarantaq: “Allin kaqmanta mana allin kaqmantaqa lliwmi yachan ”, nispa.
Chay nisqanqa yuyarichiwanchismi Romanos 2: 14 versiculoq nisqanta.
¿Imaynatan conciencianchis uyarichikun?
¿Imaynatan yanapawasunman manaraq imatapas ruwashaqtinchis?
Bibliaq nisqan hina, concienciaqa imapas ruwasqanchista qhawarispa allinchus icha manachus kasqanta reparaymi.
Hukpas ukhunchismanta rimapayawashasunman hinan.
Apóstol Pablo conciencianmanta rimaspa niran: “Concienciaypas Santo Espirituq yuyaychasqanmi cheqaq rimashasqayta sut’itapuni willawan ”, nispa.
Conciencianchisqa manaraq imatapas ruwashaqtinchismi willawasunmanña imapas ruwasqanchis allinchus icha manachus chayta.
Allinta yuyaymanachiwanchis imakuna ruwananchispi, reparachiwanchistaq imaynatan sientekusunman chaykunata ruwaqtinchis.
¿Imaynatan conciencianchis uyarichikun?
Astawanqa conciencianchisqa rimaykuwanchis ruwasqanchis qhepataña.
Ejemplopaq, huk kutinmi Davidqa Diospa hawisqan rey Saulmanta ayqeshaqtin pay contra mana ruwanata ruwaran.
Chay qhepamantaq Davidqa ‘ pasaqta llakikuran ’ chay ruwasqanmanta (1 Samuel 24: 1 - 5; Salmo 32: 3, 5).
Manaña kay willakuypi conciencia simi rikhurinchu chaypas, Davidtaqa conciencianpunin pasaqta llakichiran.
Ñoqanchistapas mayninpin conciencianchis chhaynata huchachawanchis.
Imatapas mana allinta ruwaruqtinchismi conciencianchisqa ñit’iykuwanchis llakichiwanchis ima.
Conciencianku nishuta llakichiqtinmi wakin runaqa mana pagasqanku impuestota pagapunku, otaq casado kashaspa wasanchay huchaman urmasqankutapas rimarinku.
Conciencianpa nisqanman hina ruwaqmi ichaqa thakpi kawsan.
¿Imaraykun mana yuyaykunanchischu: “Concienciallaytaña uyarisaq amaña hukkunataqa ”, nispa?
Huk ejemplota willay.
Wakinqa ninmanpaschá: “Chhaynaqa, concienciallaytaña uyarisaq amaña hukkunataqa ”, nispa.
Conciencianchista uyariyqa allinninchispaqmi kanman, mayninpin ichaqa conciencianchis q’otuwasunman.
“Ukhu kaq runa kayninchis ” otaq conciencianchisqa pantarachiwasunmanmi.
Ejemplopaq, Biblia willawanchis ‘ Diospa saminchaykusqan atiyninwan hunt’aykusqan ’ Estebantan judío runakuna hap’ispanku Jerusalén llaqta hawaman apaspa rumiwan ch’aqespa wañuchiranku.
Chay wañuchiqkunaq ruwasqantan Sauloqa “allinpaq hap’irqan ”, paymi qhepaman apóstol Pablo kapuran.
Chay judío runakunaqa allin ruwanankupaqmi yuyaykusharanku chaymi concienciankuqa mana huchacharanchu.
Kaqllatataqmi Saulopas yuyaykusharan, chaymi qhepamanpas ‘ Jesuspi iñiqkunata wañuchinanpaq amenazashallaran ’.
Sauloq conciencianqa manan allinchu kasharan. ¿Pikunan conciencianchista waqllichinkuman?
¿Imaynapitaq Sauloq conciencian waqllipuran?
Saulotaqa huñunakusqan runakunan waqllichiranku.
Chaypaq qhawarisunchis kay ejemplota.
Telefonopi waqyashaqtinchismi mayninpiqa churita taytanwan pantarunchis.
Chay churiqa taytan hina kunkayoqpaschá, pisi pisimantataq taytan hina rimaytapas yacharuran.
Saulopas pisi pisimantan judiomasinkunawan samaykachikuspa paykuna hina kapuran, chay judiokunaqa cheqnikurankun Jesusta imaymana yachachisqantapas.
Qhawasqanchispas hina, Sauloq concienciantaqa judiomasinkunan waqllichiranku.
¿Imanankumanmi conciencianchista llaqtanchispi tiyaq runakuna?
Imaynatachus llaqtanchispi rimanku chhaynatan ñoqanchispas rimanchis.
Chay hinallataqmi conciencianchiswanpas kanman, llaqtanchispi tiyaq runakunan conciencianchista waqllichinman.
Chhaynan karan Asiria runakunawan.
Chay runakunaqa sinchi maqanakuqmantan reqsisqa karanku, chaytaqa sut’ita rikukun paykunamanta dibujokuna tarikusqanpi, chay dibujokunapin Asiria runakunaqa wak llaqtamanta hap’isqanku runakunata sinchita ñak’arichishanku (Nahúm 2: 11, 12; 3: 1).
Biblia willasqan hina, Jonaspa tiemponpi Nínive llaqtapi tiyaq Asiria runakunaqa ‘ manan repararankuchu allin kaqta mana allin kaqmanta ’.
Manan atirankuchu Diospa munasqanman hina sut’inchayta imachus allin kasqanta imachus mana allin kasqantapas.
Chhayna llaqtaq kasqanqa, ¡maytachá Nínive runakunaq conciencianta waqllichiran wawa kasqankumantapacha!
(Jonás 3: 4, 5; 4: 11.) Kunan tiempopipas llaqtanchispi runakunan conciencianchista waqllichinman.
Conciencianchista allinta yachachisun
Génesis 1: 27 nisqan hina, ¿imaynapin concienciayoq kanchis?
Jehová Diosqa concienciayoqtan Adán Evata kamaran, chaymi lliw runapas concienciayoq kanchis.
Génesis 1: 27 niwanchis Diospa rikch’ayninman hina kamasqa kasqanchista.
Ichaqa manan pay hina cuerpoyoqchu kanchis, Diosqa espiritun ñoqanchistaq aycha cuerpolla kanchis.
¿Imaynapitaq paypa rikch’ayninman hina kamasqa kashanchis?
Ñoqanchisqa Diospa sumaq kayninkunaman hinan kawsayta atinchis, Dios hinataq concienciayoq kanchis.
Chayrayku, conciencianchis allin kananpaqqa astawanmi Kamaqninchista reqsinanchis asuykunanchispas.
Yayanchista allinta reqsispaqa, ¿ima ruwaytan atisunchis?
Biblia niwanchis Jehová Dios tukuy imaymana Kamaq kasqanta, chaymi payqa lliwpa Taytan kapun (Isaías 64: 8).
Llapa cristianokunan, hanaq pachapaq kaqkunapas kay pachapaq kaqkunapas, Diosta Yayayku nisunman.
Chaymi llapallanchis kallpachakunanchis Diosman astawan asuykunanchispaq kamachikuyninkunatapas yachananchispaq.
Ichaqa askha runakunan chay ruwayta mana munankuchu.
Jesuspa tiemponpi judiokunamanmi rikch’akunku, paykunatan Jesús niran: ‘ Manan hayk’aqpas kunkanta uyarirankichischu, manataq rikch’aynintapas rikurankichischu.
[...] simintapas mana hap’inkichischu ’, nispa.
Ñoqanchisqa manan Diospa kunkantaqa uyarinchischu, ichaqa Simin Qelqata leespanchismi yachasunman imayna yuyaykusqanta, chhaynapitaq Jehová Diospa munasqanman hina yuyaykusunman ruwasunmanpas.
Josepa ejemplon, ¿imaynatan rikuchin conciencia yachachiypas willakusqanta uyariypas ancha allin kasqanta?
Chaytan ruwaran José.
Potifarpa wasinpi llank’ashaqtinmi Potifarpa warmin Josepa sonqonta suwayta munaran paywan puñunanpaq. Chay tiempopiqa manaraqmi Bibliaqa qelqasqachu kasharan, nitaq Diospas Chunka Kamachikuy Simikunata qoranraqchu.
Chaywanpas, Joseqa Potifarpa warminman niran: “¿Imaynan kay sinchi mana allinta ruwaspa Dios contra huchallikuyman? ”
nispa (Génesis 39: 9).
Manan familianpa allin qhawarisqan kayta munaspachu chhaynataqa kutichiran, familianqa karu llaqtapiraqmi tiyaran.
Aswanmi payqa chhaynata kutichiran Diospa sumaq qhawarisqan kayta munaspa, payqa yacharanmi Diospa qhawarinanpaq qosaqa warmillanwan puñunanta, warmipas qosallanwan puñunanta iskayninku ‘ huk aychalla ’ kasqankurayku.
Chaymantapas yachanmanmi karan abuelan Rebecawan rey Abimelecwan sucedesqanta.
Chaykunamanta yachasqanmi Josetaqa yanaparan allin concienciayoq kananpaq, chhaynapitaq qhelli hucha ruwaymanta karunchakuran (Génesis 2: 24; 12: 17 - 19; 20: 1 - 18; 26: 7 - 14).
¿Imanaqtinmi nisunman: Josepa tiemponmantaqa kunanmi aswan askha yanapaykuna kan Dios hina yuyaykunanchispaq, nispa?
Kunan tiemponchispiqa yanapaykunaqa askhan kashan.
Kunanqa hunt’asqatan Bibliata hap’inchis, chaypi yachanchis Yayanchispa yuyaykusqanta ima munasqanta, imakuna cheqnisqantapas.
Astawan Diospa Simin Qelqamanta yachaqtinchisqa, astawanmi Diosman asuykusun, astawantaq payman rikch’akusunpas.
Chay hinapin conciencianchisqa Yayanchispa munasqanman hina “willawasunchis ”.
Imaynaña ñawpaqpi karanchis chaypas, ¿imatan ruwasunman conciencianchis hap’ipakunapaq hina kananpaq?
¿Imanisunmantaq conciencianchista runamasinchiskuna waqllichisqanmanta?
Reparakushanchischá maytukuyta llaqtamasinchiskuna aswantaqa familianchiskuna conciencianchista waqllichisqanta.
Yaqapaschá conciencianchisqa rimapayawaranchis paykunaq yuyaykusqankuman hina.
Manaña ñawpaqpi sudesqanta t’ikrasunmanñachu chaypas, kunanqa atisunmanmi allin runakunawan huñunakuyta, chhaynapi conciencianchis allin kananpaq.
Chayta ruwasunman huñunakuykunaman hamuspa, chaypitaq manaraq huñunakuy qallarishaqtin, huñunakuy tukuytapas iñiqmasinchiskunawan rimasunman.
Chaymantapas, qhawarisunmanmi iñiqmasinchiskunaq allin ejemplonta.
Paykunaqa kasukunkun Bibliaq nisqanta concienciankuq nisqantapas, paykunaq concienciankuqa Diospa munayninman hina yachachisqa kashan.
Chaykunawan yanapachikuspaqa Bibliaq nisqanman hinan conciencianchis kanqa, chhaynapitaq aswan allinta Diosman rikch’akusun.
Chay hinaqa, kallpachakunanchismi conciencianchis Yayanchispa munasqanman hina kananpaq, iñiqmasinchiskunaq allin ruwasqanta hinataq ruwananchispas.
Chayta ruwaqtinchisqa hap’ipakunapaq hinapunin kanqa conciencianchis, makillataq uyarisunchis ima niwasqanchistapas (Isaías 30: 21).
¿Imakunatawanraqmi concienciamanta yachananchis kashan?
Wakinpaqqa sasapaschá kanman conciencianpa nisqanta sapa p’unchay uyariy.
Qatimuq estudiopi rimasunchis ima sasachakuykunapi mayninpi rikukusunman chaymanta.
Chaypin yachasun imaynata conciencianchis yanapawasqanchista, imaraykuchus conciencianchis mana kaqllachu kasqantapas, yachallasuntaq imaynatan sapa p’unchay aswan allinta conciencianchiswan yanapachikunatapas.
Astrónomo Owen Gingerich, Harvard Universidadpi yachachiqmi qelqallarantaq: “Animalkunata estudiaspallaqa cienciaqa manan kutichiyta atinchu imanaqtin runakuna yanapakuq kasqanta.
Yaqapaschá runaqa yanapakuq kanchis Diospa rikch’ayninman hina kamasqa kasqanchisrayku, pay hina concienciayoq kasqanchisraykupiwan ”, nispa.
¿Imatan yacharunchis?
• ¿Imaynapin llapa runakuna concienciayoq kanchis?
• ¿Imaraykun mana conciencianchispa kallpachasqallanchu imatapas ruwana?
• ¿Imakunatan ruwasunman conciencianchis allin kananpaq?
Kasukusun conciencianchispa nisqanta
“Ch’uya kaqkunapaqqa tukuy imapas ch’uyallataqmi, ichaqa huchawan qhellichasqakunapaqpas mana iñiqkunapaqpas manan imapas ch’uyaqa kanchu. ”
¿Imaynapin Pablo reqsiran Creta islapi kaq iñiqkunata?
KINSA kutitañan apóstol Pablo karu llaqtakunata viajaran predicaq, chay qhepamantaq kamachikuqkuna payta hap’ispanku Roma llaqtaman aparanku, chaypitaq iskay wata carcelpi wisq’asqa karan.
¿Imatan ruwaran carcelmanta lloqsispa?
Creta islamanmi Titowan riran. Qhepamantaqmi Titoman kayta qelqaran: “Creta islapiqa saqerqayki ruwanaraq kaqta tukupanaykipaqmi [‘ mana allin kaqkunata allichanaykipaqmi ’, NM], sapanka llaqtapi iñiqkuna ukhupi umalli runakunata churanaykipaqwan ”, nispa.
Chay kamachikuyta hunt’ananpaqmi Titoqa yanapanan karan Creta islapi kaq wakin iñiqkunata, chay iñiqkunaq conciencianmi mana allinchu kasharan.
¿Imatan Tito ruwanan karan Creta islapi?
Ñawpaqtan apóstol Pablo Titoman willaran Creta islapi wayqekuna umalli kanankupaq imakuna hunt’anankuta.
Chaymantataq niran: “Askhan kanku mana kasukuq k’ullu runakuna, paykunan yanqa rimaspa q’otukuqkuna kanku, [...] paykunaqa mana yachachinata yachachispan familiakunata llapanta waqllichinku ”, nispa.
Chayraykun Titoqa sapa kutilla chay iñiqkunata anyanan karan.
Pabloqa nillarantaqmi: ‘ Yuyayninkupas concienciankupas huchawan qhellichasqan kashan ’, nispa.
Wakinqa judiokunan kankuman karan, chaymi Pablo niran: “Paykunaqa qhari kay qarachata señalakuymanmi k’askakunku ”, nispa.
Kunan tiempo congregacionkunapiqa manañan kanñachu qhari kay qarachata señalakuyman k’askakuqkunaqa, chaywanpas apóstol Pabloq Titoman qelqasqanqa askhatan yachachiwanchis concienciamanta.
Qhelli concienciayoqkuna
Titoman qelqaspa, ¿imaniranmi Pablo concienciamanta?
Apóstol Pablo Titoman niran: “Ch’uya kaqkunapaqqa tukuy imapas ch’uyallataqmi, ichaqa huchawan qhellichasqakunapaqpas mana iñiqkunapaqpas manan imapas ch’uyaqa kanchu, yuyayninkupas concienciankupas huchawan qhellichasqa kasqanrayku.
Paykunaqa ‘ Diosta reqsiyku ’ ninkun, ichaqa ruwayninkuwanmi Diosta neganku ”, nispa.
Qhawasqanchis hina, wakin iñiqkunan kawsayninkuta t’ikrananku karan “iñiyninkupi allin kanankupaq ”.
Manan allintachu reparasharanku ch’uya kaqkunatapas qhelli kaqkunatapas.
Concienciankun mana allintachu reparachisharan.
4, 5.
¿Ima mana allinkunatan wakin iñiqkuna ruwasharanku? ¿Imaynataq conciencianku kasharan?
Yaqa chunka watañan Kamachiq T’aqa (iñiqkunata umalliq t’aqa) llapa congregacionkunaman nisqaña: Diosta servinapaqqa manañan qhari kay qarachata señalakunañachu, nispa.
Ichaqa, Creta islapi wakin iñiqkunan ‘ qhari kay qarachata señalakuyman k’askakusharankuraq ’, chhaynapitaq Kamachiq T’aqaq contranpi sayarispa ‘ mana yachachinata yachachisharanku ’.
Yaqapaschá, yanqa yachachikuykunata yachachispanku iñiqkunata kallpachasharanku Moisespa Kamachikuyninman hina wakin mikhunakunata mana mikhunankupaq, chay Kamachikuyman hina ch’uyanchakunankupaqpas.
Chaymantapas yaqapaschá yuyaykusqankuman hina Kamachikuy Simiman yaparanku huk kamachikuykunata imaynan Jesuspa tiemponpi judío umallikuna ruwaranku hinata, hinaspapas willarankupaschá judiokunamanta yanqa cuentokunata, yachachillankumantaqmi karan runaq ruwasqan kamachikuykunatapas.
Chay hina pantasqata yachachispankun manaña allintachu repararanku allin kaqta mana allin kaqtapas; concienciankun waqllisqa kasharan.
Chaymi apóstol Pablo niran: “Huchawan qhellichasqakunapaqpas mana iñiqkunapaqpas manan imapas ch’uyaqa kanchu ”, nispa.
Chay iñiqkunaq conciencianmi sinchita waqllipusqa, chaymi conciencianku manaña yanaparanchu allin kaqta ruwanankupaq, imachus allin kasqanta mana allin kasqanta reparanankupaqpas.
Chaymantapas chay iñiqkunaqa iñiqmasinkutan juzgasharanku Bibliaq mana hark’asqan ruwaykunata ruwasqankumanta, chay ruwaykunataqa sapanka cristianon decidinan ruwananpaqpas mana ruwananpaqpas.
Chhaynapin chay iñiqkunaqa qhellipaq qhawasharanku ch’uya kaqta.
Diosta reqsiyku nirankuña chaypas ruwayninkuwanmi Diosta negasharanku.
“Ch’uya kaqkunapaqqa tukuy imapas ch’uyallataqmi ”
¿Ima iskay clase runakunamantan apóstol Pablo rimasharan?
Apóstol Pabloq Titoman qelqasqan carta, ¿imaynata yanapawanchis?
Chaypaq allinta qhawarisun Pabloq kay nisqanta: “Ch’uya kaqkunapaqqa tukuy imapas ch’uyallataqmi, ichaqa huchawan qhellichasqakunapaqpas mana iñiqkunapaqpas manan imapas ch’uyaqa kanchu, yuyayninkupas concienciankupas huchawan qhellichasqa kasqanrayku ”, nispa.
Chhaynaqa, ¿ch’uyata kawsaq cristiano tukuy imatapas ruwallanmanchu? Manan.
Apóstol Pabloqa huk cartakunapi willasqaña: Qhelli huchapi puriqkuna, ídolo yupaychaqkuna, layqakuqkuna, chaykunaman rikch’akuqta ruwaqkunapas “manan Diospa qhapaqsuyunman [‘ Diospa reinonman ’, NM] haykunqakuchu ”, nispa.
Titoman qelqasqanpiqa apóstol Pabloqa iskay clase runakunamantan rimasharan: Dioswan allinpi kaspa ch’uyata kawsaq runakunamanta, qhellita kawsaq runakunamantawan.
¿Ima huchamantan Hebreos 13: 4 rimashan, ima tapuytaq chaymanta kan?
Cristianokunaqa manan yuyaykunanchischu: Bibliaq hark’asqallantan mana ruwanaychu, wakintaqa ruwallaymanmi, nispaqa.
Ejemplopaq Biblia nin: “Casarakuytaqa lliwlla allinpaq hap’ichunku, casarasqakunapas ama wasanchanakuchunkuchu. Ichaqa qhelli huchapi puriqkunatan wasanchaqkunatawanmi Dios huchachanqa ”, nispa.
Mana iñiq runakunapas, Bibliamanta mana yachaqkunapas entiendenkumanmi kay texto wasanchay hucha contra rimasqanta.
Kay textopas huk textokunapas sut’ita willakun casarasqa kashaspa hukwan pantayqa hucha kasqanta.
Ichaqa, ¿imanisunmantaq iskay soltero wayna sipas qhari kayninta otaq warmi kayninta much’apayanakusqankumanta?
Askha wayna sipaskunan ninku: Chay ruwayqa manan huchachu, manan warmi qhari puñuychu, nispa.
¿Cristianokunari, ch’uyapaqchu qhawarinkuman chay ruwayta?
Cristianokunari, ¿imaynatan chayta qhawarinchis?
Hebreos 13: 4, 1 Corintios 6: 9 textokunapi willakun Jehová Diosqa wasanchaytapas qhelli huchatapas cheqnikusqanta.
¿Imataq qhelli huchari?
Griego rimaypi qhelli huchaqa por·néi·a ninmi, chayqa mana casarasqa kashaspa warmi qhariq puñuyninmi, aychata kusichinapaq warmi kayninwan otaq qhari kayninwan waqllisqa kaqta ruwaymi.
Askha wayna sipaskunaña ninku: Warmi kayninta otaq qhari kayninta much’apayayqa manan huchachu nispa chaypas, chay ruwayqa qhelli huchan.
Cristianokunaqa manan ‘ yanqa rimaspa q’otukuqkunaq ’ nisqanman hinachu yuyaykunchispas ruwanchispas.
Aswanmi Bibliaq nisqanman hina yuyaykunchispas ruwanchispas.
Chaymi mana allinpaqchu qhawarinchis warmi kaynin otaq qhari kaynin much’apayayta, aswanpas reparanchis qhelli hucha otaq por·néi·a kasqanta, chay reparasqanchisman hinataq conciencianchistapas yachachinchis.
* Sapankan ruwan conciencianman hina
¿Imaninantan apóstol Pablo nisharan: ‘ Tukuy imapas ch’uyan ’, nispa?
¿Imatapunitaq Pablo nisharan: “Ch’uya kaqkunapaqqa tukuy imapas ch’uyallataqmi ”, nispa?
‘ Ch’uya kaqkunaqa ’ Bibliaq nisqanman hina yuyayninkutapas concienciankutapas t’ikraq cristianokunan.
Chay cristianokunaqa yachankun kayta: Bibliaqa manan llapa ruwanatachu hark’an, chaymi wakinqa concienciankuman hina Bibliaq mana hark’asqanta ruwanku wakintaq mana.
Ch’uya kaqkunaqa manan iñiqmasinkuta juzgankuchu, yachankun Diospa mana hark’asqan ruwaykunaqa ‘ ch’uya ’ kasqanta.
Chayrayku mana pitapas mat’ipayankuchu yuyaykusqankuman hina ruwanankupaq.
Qhawarisun wakin ejemplokunata.
¿Imanaqtinmi wakin iñiqmasinchiskuna sasachaypi rikukunkuman mana iñiq familianmanta pipas casarakuqtin otaq wañuqtin?
Askha familiakunapin warmilla otaq qosalla iñiq kanku.
Chay iñiqmasinchiskunan mayninpi sasachaypi rikukunku familianmanta pipas casarakuqtin otaq wañupuqtin.
Ejemplopaq, pananchispa mana iñiq qosanpa familian iglesiapi casarakunqa (otaq qosanpa taytan wañupuran, hinaspa iglesiapi velanqaku).
Iskayninkun invitasqa kashanku rinankupaq, chaymi qosanqa munan esposanwan riyta.
¿Imanintaq pananchispa conciencianri?
¿Rillay ninqachu icha hark’anqachu?
Rikch’anachiy simillapi rimasunchis María, Juana pananchiskunamanta.
¿Imatan huk pananchis ruwanman iglesiapi casarakuyman rinanpaq invitaqtinku? ¿Imanaqtintaq chayta ruwanman?
María pananchismi yuyaymanashan Bibliaq ‘ Hatun Babiloniamanta ’ lloqsiychis nispa kamachisqanpi, chay Hatun Babiloniaqa pachantinpi llapa pantasqa religionkunan.
Ñawpaqpin payqa chay iglesiaman rillaqpuni karan, chaymi payqa yachan chay iglesiapi kaqkuna rezanankuta, takinankuta, cruzchakunankutapas.
Kay pananchisqa manapunin chaykunata ruwayta munanchu, nitaqmi riytapas munanchu, riqtinqa mat’ipayankumanpaschá Diospa mana munasqanta ruwananpaq.
Bibliaq nisqan hina qharin warmiq umanqa, chaymi Mariaqa qosanta respetan yanapaytapas munan, ichaqa manan Bibliaq contranpi imatapas ruwayta munanchu.
Chaymi sumaqllata rimaspa qosanta nin: Riyta munaspaqa rillawaqmi, ñoqan ichaqa mana atiymanchu.
Riqtiyqa p’enqaypichá qhepachiykiman costumbrenkuman hina mana ruwaqtiy, chayrayku aswanpas sapallayki riy, nispa.
Mariaqa chayta ruwan conciencian thak kananrayku.
¿Imatan huk pananchis ruwanman iglesiapi casarakuyman rinanpaq invitaqtinku? ¿Imanaqtintaq chayta ruwanman?
Juana pananchismanpas invitallankutaqmi iglesiapi huk casarakuyman rinanpaq.
Kay pananchispas respetanmi qosanta, ichaqa Diospa munayninman hinapuni ruwayta munan, concienciantapas kasukuyta munan, paypa conciencianqa Bibliaq yachachisqanman hina kashan.
Paypas María hinan yuyaymanayta qallarin, hinaspa Diosmanta mañakuspa, 2002 wata 15 mayo La Atalayapi “Preguntas de los lectores ” nisqata t’aqwin.
Pananchisqa yuyarinmi kinsa hebreo runakuna reypa kamachisqanta kasukuspa ídolo yupaychana cheqasman risqankuta, ichaqa manan chay idoloman k’umuykurankuchu aswanpas Diospaq hunt’aq sonqo karanku (Daniel 3: 15 - 18).
Chaymi conciencianpa nisqanta uyarispa qosanwan kuska rin, ichaqa allinta yuyaykun chay iglesiaq costumbrenkunata mana ruwananpaq.
¿Imanaqtinmi mana musphananchischu iskay cristianokuna mana kaqllata ruwaqtinku?
Qhawasqanchis hina kay iskay pananchiskunaqa manan kaqllatachu ruwanku.
¿Huknin pananchispa conciencianchu mana allin kashanman?
Icha, ¿kaqllachu kanman paykunaq ruwasqanku?
Mariaq ruwasqanpi yuyaymanasun. Mariaqa ñawpaqpin chay iglesiaman rillaqpuni karan, chaypitaq takiq karan huk ruwaykunatapas ruwaran, chaymi payqa yachan chayman riyqa hatun peligro paypaq kananta.
Chaymantapas ñapaschá pananchisqa ñawpaqpi chhaynapi tarikuranña, chaymi conciencianqa nishan ama rinanpaq.
Paypa qhawarinanpaqqa mana riymi aswan allin.
¿Imatan mana ruwananchischu pipas conciencianman hina ruwaqtin?
Chhaynaqa, ¿pantashanchu Juana qosanwan kuska iglesiaman rispa?
Manan mayqenninchispas juzgasunmanchu chay ruwasqantaqa.
Sichus pananchis chay iglesiapi casarakuyman rispa mana ima ruwaymanpas chhaqrukunchu chayqa, manan pipas huchachananchu nitaq ninanchu: Mana allintan ruwashan, nispaqa.
Apóstol Pabloq mikhunamanta nisqantan yuyarinanchis, payqa yacharanmi ima mikhuypas otaq mana mikhuypas sapankaq akllanan kasqanta, chaymi niran: “Mikhuqqa ama pisichachunku mana mikhuqta, mana mikhuqpas ama juzgachunchu mikhuqtaqa [...].
Patronninmi niyta atin allin kasqantapas, mana allin kasqantapas.
Ichaqa Jehová Diosmi atiyniyoq allinta sayachinanpaq, chaymi kamachiqa allinta sayanqa ”, nispa.
Chay hinaqa, manan pitapas allin concienciayoq kaqta nisunmanchu: Ama concienciaykiq nisqanta uyariychu, nispaqa; chayta ruwasunman chayqa ch’inyachishasunmanmi conciencianta, chhaynapitaq hark’ashasunman wiñay kawsayman chayananta.
Ima ruwanapaqpas, ¿imanaqtinmi tapukunanchis: Imaynatan hukkuna qhawarinqaku ruwasqayta, nispa?
Wakmanta rimasunchis Mariamanta Juanamantapas. Paykunan kayta tapukunanku: ¿Imaynatan hukkuna qhawarinqaku kay ruwasqayta? nispa.
Apóstol Pablon yuyaychawanchis: ‘ Ama iñiqmasita imapipas misk’achiychischu, nitaq urmachiychischu ’, nispa.
Yaqapaschá Mariaqa rikuranña congregacionpi otaq familianpi chhayna casarakuykunaman riqtinku hukkunaq rimapakusqankuta. Chaymantapas yachanmi chayta ruwaqtin wawankunaq sonqon iskayananta.
Imaynaña kaqtinpas lliwmi kayta yachananchis: Allin concienciayoq runaqa manapunin ruwayninkunawan runamasinta urmachiyta munanchu.
Jesusmi niran: “¡Ay, pipas ñoqapi iñiq kay huch’uykunamanta hukninta huchaman urmachiqqa!
Paypaqqa aswan allinmi kanman molino rumita kunkanman warkuykuspa lamar - qochaq ukhunman wikch’uykunanku ”, nispa.
Pipas mana cuidakunchu runamasin urmachiymanta chayqa, qhelli concienciayoqmanmi tukunman, imaynan wakin Creta cristianokuna karanku hina.
Tiempoq pasasqanman hina, ¿imakunatan manaña ruwanchu cristianoman tukuq runa?
Imaynan cristianokunaqa aswanta Diosman asuykushananchis, chhaynallatataqmi aswanta conciencianchista uyarinanchis kasukushananchispas.
Rikch’anachiypi rimallasuntaq Tomasmanta.
Payqa chayllaraqmi saqen Bibliaq hark’asqan ruwaykunata: ídolo yupaychayta, yawar mikhuyta, hukkunatapas.
Kunanqa bautizasqañan kashan, concienciantaq hark’an chaykuna ruwananta.
Chaymantapas, pisillapipas chay ruwaykunaman rikch’akuqtaqa manapunin ruwanchu.
Ichaqa manan entiendenchu imarayku wakinkuna mana allinpaq qhawarinku paypa wakin ruwasqanta, ejemplopaq, televisionpi wakin programakuna qhawasqanta.
Tiempoq pasasqanman hina Tomasqa aswan allinta Diosta reqsin, astawantaq payman asuykun.
¿Imaynataq kunan conciencian kashan?
Aswan allinmi kashan.
Chaymi Tomasqa makilla uyarin conciencianpa nisqanta, allintataq Bibliaq kamachikuyninkunatapas yachan.
Ñawpaqpin payqa ‘ pisillapipas Diospa hark’asqan ruwaykunaman rikch’akuqta ’ manapuni ruwaranchu, kunantaq ichaqa allinta yachan chay ruwaykunamanta wakinqa mana Diospa hark’asqanchu kasqanta.
Chaymi rikuchin Tomaspa conciencian Bibliaq yachachisqanman hina kasqanta, kunanqa makillan uyarikun conciencianpa nisqanta. Chayrayku conciencianta kasukuspa manaña qhawanchu ñawpaqpi qhawasqan programakunata.
Conciencianqa allinñan kapun (Salmo 37: 31).
¿Imaraykun kusikunchis?
Congregacionkunapiqa kanmi mosoqkunapas allin poqosqa wayqe panakunapas.
Mosoqkunaq conciencianqa mayninpin mana imaninpaschu, mayninpitaq qaparishanmanpas hinaraq willan.
Kay wayqe panakunaqa concienciankutan yachachinanku Jehová Diospa munasqanman hina, chaymantataq kasukunanku concienciankuq nisqanta, chaypaqmi ichaqa necesitanku tiempota hukkunaq yanapaynintapas.
Paykunatan yanapankuman congregacionpi allin poqosqa wayqe pananchiskuna, paykunaqa ancha experienciayoqmi kanku Bibliaq yachachisqanman hina ruwanankupaq, concienciankupas Diospa munayninman hina kashan.
¡Ima sumaqmi chhayna “ch’uya ” iñiqmasikunawan huñunakuyqa!
Paykunaqa ‘ ch’uyapaqmi ’ qhawarinku Señorpa mana hark’asqanta.
Chay hinaqa, cheqaq kayman hina Diospa munayninman hina, llapallanchis kallpachakusun paykuna hina allin iñiyniyoq allin concienciayoq kanapaq.
Casarasqakunapaq allin yachachiykuna tarikun 1983 wata 15 julio La Atalayapi 30, 31 paginakunapi.
¿Imaynatan kutichisunman?
• ¿Imanaqtinmi wakin Creta cristianokuna qhelli concienciayoq kasharanku?
• ¿Imaynapitaq allin concienciayoq cristianokuna mana kaqllatachu ruwankuman?
• Tiempoq pasasqanman hina, ¿imaynan conciencianchis kanan?
Jehová Diospa Siminqa hunt’akunpunin
‘ Qankunan tukuy alma, tukuy sonqo Señor Diospa sumaq nisqasuykichista llapanta hunt’asqanta reqsinkichis [otaq yachankichis], payqa llapantapunin rimarisqantaqa hunt’arqan. ’
(JOSUÉ 23: 14.)
¿Pin karan Josué, imatataq ruwaran wañupunanpaqña kashaqtin?
PAYQA Moisestan yanaparan, ejercitopi umalliq mana manchakuq kallpasapa runan karan tukuy sonqowantaqmi Diospi iñiran.
Jehová Diosmi Israel llaqtapi umalli kananpaq akllaran, paymi ch’inneq aqo panpanta leche miel misk’iq kasqan hallp’aman Israel llaqtata pusaran.
Sutinmi karan Josué. Wañupunanpaqña kashaqtinmi Israel llaqtapi kuraq runakunata sonqonkuman chayaqta rimapayaran.
Rimasqanwanqa kallpacharanpunichá uyariqninkunaq iñiyninta, ñoqanchistapas kallpachawasunmanmi.
2, 3.
¿Imaynapin Israel llaqta tarikusharan kuraq runakunata Josué rimapayashaqtin, imanispan paykunata niran?
Biblia khaynata willan: “Askha watakunañan pasasharqan, Señor Diospa Israel runakunata awqankumanta samachisqan. Hinan Josueqa sinchi machuña kaspa llapan Israel runakunata, kurak taytakunantinta, umallikunantinta, juezkunantinta, oficialkunantinta waqyachispa nirqan: — Ñoqaqa sinchitañan machuyaykapushani ”, nispa (Josué 23: 1, 2).
Josueqa yaqa pachak chunka watanpiñan kasharan, Diospa llaqtan sasa watakunapi tarikushaqtintaq kawsaranpas.
Jehová Diospa musphana ruwasqankunata askha promesankuna hunt’asqantawanmi rikuran.
Chaymi mana iskayaspa niran: ‘ Qankunan tukuy alma, tukuy sonqo Señor Diospa sumaq nisqasuykichista llapanta hunt’asqanta reqsinkichis [otaq yachankichis], payqa llapantapunin rimarisqantaqa hunt’arqan ’, nispa (Josué 23: 14).
¿Imakunatan Jehová Dios prometeran israelitakunaman?
¿Ima promesankunatan Jehová Dios hunt’aran Josué kawsashaqtin?
Kinsa promesakunamanta yachasun.
Ñawpaqkaq promesanpi, Israel llaqtantan kamachi kasqanmanta kacharichinan karan; iskaykaqpi, pakaykunan karan; kinsakaqpitaq, mikhuchinan qhawarinan karan.
Kunan tiempopi llaqtanmanpas kaqllatataqmi prometen, rikushanchistaqmi hunt’akusqanta.
Ñawpaqta qhawarisun Josuepa tiemponpi Israel llaqtanpaq ruwasqanmanta chaymantataq kunan tiempopi llaqtanpaq ruwasqanmanta.
Jehová Dios llaqtanta kacharichin
5, 6.
¿Imaynatan Jehová Dios israelitakunata Egipto suyumanta kacharichiran, imatan chaywan rikuchiran?
Egipto suyupi kamachi kashaqtinkun israelitakuna Diospa yanapayninta mañakuranku, Diostaqmi uyariran (Éxodo 2: 23 - 25).
Jehová Diosmi rawrashaq ch’aphra ukhumanta Moisesta nimuran: “Egipto runakunamanta kacharichiqmi uraykamuni.
Paykunatan chay suyumanta horqospa allinkaq hatunkaq hallp’aman pusasaq, lecheq miel misk’iq askha kasqan hallp’aman ”, nispa (Éxodo 3: 8).
¡Anchatachá Moisesqa kusikuran Jehová Dios chay promesan hunt’asqanmanta!
Israelitakunata mana kachariyta munaqtinmi Moisés Faraonta niran, Jehová Diosmi Nilo mayuta yawarman tukuchinqa, nispa.
Jehová Diospa rimasqanqa hunt’akuranmi.
Nilo mayun yawarman tukuran chaymi manaña ukyanapaq hinachu karan, challwakunapas wañuranmi (Éxodo 7: 14 - 21).
Faraonmi ichaqa mana kasukuranchu, chaymi Jehová Diosqa isqon ñak’ariykunatawan apachiran, ichaqa ñawpaqmantan willachiq imachus ruwananta (Éxodo, 8 - 12 capitulokuna).
Chunkakaq ñak’ariypin wañuchiran egipcio runakunaq llapa phiwi churinkunata, chayraqmi Faraonqa llapa israelitakunata kamachiran ripunankupaq, paykunataq ripuranku (Éxodo 12: 29 - 32).
Kacharichisqan qhepamanmi Jehová Dios israelitakunata akllakuran llaqtan kananpaq.
Hinaspapas israelitakunata kacharichisqanwanmi rikuchiran promesankuna hunt’aq kasqanta.
Rikuchillarantaqmi huk dioskunamanta aswan atiyniyoq kasqantapas.
Chaypin Josué yacharan Jehová Dios “teqsimuyuntinpi Ancha Hatun Dios ” kasqanta (Salmo 83: 18).
Jehová Dios llaqtanta pakaykun
¿Imaynatan Jehová Dios Faraonpa ejercitonmanta israelitakunata pakaykuran?
¿Pakaykuranchu Jehová Dios llaqtanta iskaykaq promesapi nisqan hina?
Arí pakaykuranmi, Egipto suyumanta kacharichisqanpi Prometesqa Hallp’ata qosqanpiwan.
Faraonqa ancha phiñasqan israelitakunaq qhepanta phawaran pachakninpi maqanakunan carretakunapi hatun ejercitonwan.
Hatunchakuq kayninpi atipananpaqpunichá yuyaykuran israelitakunaq muyuriqninpi orqokuna lamar qochapas kasqanta yachaspa. Diosmi ichaqa llaqtanta pakaykuran.
Israelitakunaman mana aypanankupaqmi egipcio soldadokunata phuyuwan hark’aran.
Egipcio runakunaq kasqanpin tutayaq karan israelitakunaq kasqanpitaq k’anchay karan.
Chaymantataq Moisés tawnanta hoqarispa lamar Puka qochata iskayman t’aqaran. Chaynintan israelitakuna ayqekuranku egipciokunataq ichaqa chaypi wañuranku.
Chaypin Jehová Diosqa Faraonpa hatun ejercitonta chinkachiran llaqtantataq atipasqa kanankumanta pakaykuran (Éxodo 14: 19 - 28).
¿Imaynatan Jehová Dios pakaykuran israelitakunata a) ch’inneq aqo panpapi b) Prometesqa Hallp’aman haykuqtinkupas?
Puka lamar qochata chinpasqanku qhepamantaq israelitakunata ‘ manchana ch’inneqninta pusarqan, chay cheqaspiqa askhan picaq mach’aqwaykuna alacrán kurukuna karqan, manataq chhikan unullapas karqanchu ’ (Deuteronomio 8: 15).
Jehová Diosqa pakaykuranmi llaqtanta ch’inneq aqo panpapi kashaqtinkupas.
¿Iman sucederan Prometesqa Hallp’aman haykuqtinku?
Chaypipas cananeokunaq hatun ejercitonwanmi maqanakunanku karan, ichaqa Jehová Diosmi Josueta niran: “Ahinaqa qanpas Israel runakunapas wakichikuychis Jordán mayuta chimpaspa qankunaman qonay hallp’aman haykunaykichispaq.
Kawsashaqtiykiqa manan pipas atipasunkichu, imaynan Moiseswanpas kasharqani hinallataqmi qanwanpas kasaq, ahinaqa manapunin saqerparisqaykichu manallataqmi wikch’usqaykipaschu ”, nispa (Josué 1: 2, 5).
Jehová Diosqa chay rimasqantapas hunt’aranmi.
Josueqa soqta watapi hinan kinsa chunka hukniyoq kamachikuqkunata wañuchiran yaqa llapa Prometesqa Hallp’atataq hap’ikapuranku (Josué 12: 7 - 24).
Paykunallamantaqa manan chayta ruwankumanchu karan.
Jehová Diosmi llaqtanta mikhuchin qhawarintaq
9, 10.
¿Imaynatan Jehová Dios llaqtanta mikhuchiran qhawariran ch’inneq aqo panpapi kashaqtinku?
Kinsakaq promesanmanta qhawarisun: Jehová Diosmi llaqtanta mikhuchinan qhawarinan karan.
Egipto suyumanta kacharichisqa kasqanku qhepallamanmi Jehová Dios kayta prometeran: “Hanaq pachamantan mikhunata parachimusqaykichis.
Runakunan sapa p’unchay lloqsinqa, hinaspanmi chay p’unchayllapaq pallanqaku ”, nispa.
Chay rimasqanta hunt’aspan ‘ hanaq pachamanta mikhunata ’ qomuran.
Chay mikhunaqa Jehová Diospa prometesqan maná nisqan karan (Éxodo 16: 4, 13 - 15).
Israelitakuna ch’inneq aqo panpapi tawa chunka wata kashaqtinkun Jehová Dios mikhunata unuta qospa paykunata qhawariran.
Manan p’achankupas thantakuranchu nitaq chakinkupas punkiranchu (Deuteronomio 8: 3, 4).
Tukuy chaykunatan Josueqa rikuran.
Arí, prometesqanman hinan Jehová Diosqa kamachinkunata kacharichiran, pakaykuran, mikhuchirantaq.
Kunan tiempopi kacharichiy
¿Iman sucederan 1914 watapi Brooklyn llaqtapi, imapaqmi tiempo chayamusqa?
¿Kunan tiempopiri?
1914 watapi, iskay p’unchay octubre killapin Biblia Estudiaqkunata umalliq Charles Taze Russell, Brooklyn (Nueva York) llaqtapi kaq Betelpi mikhuna wasiman haykuspa llapankuta asirikuspa niran: “¡Llapallaykichispaq allin p’unchay kachun! ”
Manaraq mesapi tiyaykushaspataq kusisqa niran: “Wak suyu runakunaq kamachikunanku tiempon hunt’akunña, kamachikuqkunaq tiemponmi tukukunña ”, nispa.
Arí, teqsimuyuntinta Kamachiq Jehová Dios llaqtanta qhawarinanpaqmi tiempo chayamusqa.
Chaytataqmi Diosqa ruwaran.
¿Ima kacharichiymi karan 1919 watapi, iman chay qhepaman karan?
Phisqa wata qhepallamanmi Jehová Dios llaqtanta kacharichiran “Hatun Babilonia ” nisqamanta, chayqa teqsimuyuntinpi pantasqa religionmi.
Manaña llapanchischu chay kacharichiyta rikuranchis chaypas rikushanchismi ancha allinpaq kasqanta.
Jehová Diosmi wakmanta ch’uya yupaychayta hatarichiran payta yupaychay munaqkunatataq hukllacharan, chaytan profeta Isaiaswan willachiranña: “Hamuq p’unchaykunapin Señor Diospa wasin orqo aswan hatunkaray kanqa, llapa orqokunamantapas aswan alton kanqa.
Llapa suyu runakunan chayman qhochurikamunqaku ” (Isaías 2: 2).
¿Hayk’amanñan Jehová Diospa llaqtan yapakun Bibliata chayllaraq estudiasqaykimantapacha?
Isaiaspa chay willasqanqa hunt’akuranmi.
Cheqaq yupaychay ch’uyanchasqa kananpaqmi Hallp’api qhepaq hawisqa cristianokuna mana manchakuspa 1919 watamantapacha teqsimuyuntinpi predicayta qallariranku. 1930 watakunapaqqa huñukusharanñan ‘ wak ovejakunata ’.
Qallariypiqa waranqanpin karanku, chaymantataq pachak waranqanpi, kunantaq millonninpiña Jehová Diosta yupaychashanku.
Paykunatan apóstol Juan huk rikhuriypi rikuran “mana piqpa yupay atinan ancha askha runakunata.
Paykunan karqan llapa suyukunamanta, ayllukunamanta, llaqtakunamanta, tukuy rimaykunamantawan ”.
¿Rikurankichu chhayna yapakusqanta?
¿Hayk’an Jehová Diospa testigonkuna karan Bibliata chayllaraq estudiashaqtiyki?
Kunanqa soqta millón qanchis pachak waranqa Testigokunañan kashan.
Hatun Babilonia nisqamanta llaqtanta kacharichisqanmantapachan teqsimuyuntinpi Diospa llaqtan yapakushan.
¿Ima kacharichiymi kanqa qhepaman?
Kanraqmi Jehová Diospa kacharichinanqa, chaytaqmi Hallp’antinpi rikukunqa.
Musphana atiyninwanmi awqankunata ch’usaqyachinqa, chhaynapin llaqtanta kacharichinqa mosoq chanin pachaman haykunankupaq.
Anchatachá kusikusun kay pachapi millay kawsaypa rantinpi sumaq kawsay qallariqtinqa. ¡Ancha sumaqchá kanqa!
Kay tiempopi Jehová Diospa pakaykuynin
¿Imaraykun kay tiempopi necesitanchis Jehová Diospa pakaykuyninta?
Ñawpaqpi yachasqanchis hina Josuepa tiemponpi israelitakunaqa necesitarankun Jehová Diospa pakaykunanta.
¿Kunan tiempopi Diospa llaqtanri?
Jesusmi qatikuqninkunaman kayta willasqaña: “Ñak’arichinasuykichispaq kamachikuqkunaman hap’iykachisunkichis, hinaspan wañuchisunkichis.
Ñoqaraykun lliw llaqtakuna cheqnikusunkichis ”, nispa. Askha suyukunapin ñawpaqmantapacha Jehová Diospa testigonkuna sinchi hark’asqa qatiykachasqa tarikuranku.
Jehová Diosmi ichaqa llaqtanta mana saqerpariranchu.
Diospa Simin Qelqa nisqan hina, “manan ima ruwasqa armapas ” Reinomanta predicananchista runakunaman yachachinanchistapas hark’awasunchu (Isaías 54: 17).
¿Imakunapin rikuranki Jehová Dios llaqtan pakaykuq kasqanta?
Kay pachapi runakunaq cheqnisqanña kanku chaypas Jehová Diospa llaqtanqa wiñashallanmi.
Jehová Diospa testigonkunaqa iskay pachak kinsa chunka soqtayoq suyukunapi llaqtakunapiñan predicashanchis, chaypin rikunchis qatiykachawaqninchis runakunamanta otaq upallachiy munaqkunamanta Jehová Dios pakaykuwasqanchista.
¿Yuyashankichu Diospa llaqtanta ñak’arichiq kamachikuqkunaq otaq religionpi umalliqkunaq sutinta?
¿Iman paykunawan sucederan?
¿Maypin kashanku?
Moisespa Josuepa tiemponpi Faraón hinan yaqa llapankuña wañupunku.
¿Kunan tiempopi wañupuq Diospa hunt’aq kamachinkunari?
Jehová Diospa yuyayninpin kashanku.
Arí, Jehová Diosqa prometesqanman hinan llaqtanta pakaykun.
Kunan tiempopas llaqtanta mikhuchinmi qhawarintaqmi
¿Imatan Jehová Dios prometeran espiritual mikhuna qonanmanta?
Imayna ch’inneq aqo panpapi llaqtanta mikhuchiran, chhaynatan Jehová Diosqa ñoqanchistapas ‘ allin yuyayniyoq hunt’aq kamachiwan ’ espiritual mikhunata qowanchis.
Pachak - pachak watakunapi pakasqa kaq cheqaq yachachikuytan yachachiwanchis.
Chhaynapin Danielman angelpa nisqan hunt’akun: “P’uchukay tiempokama qelqa k’uyuta k’uyuy, sellowanpas wisq’aykuy.
Askha runan kayman chayman phawarinqaku aswan yachayniyoq kayta maskhaspa ” (Daniel 12: 4).
¿Imarayku nisunman, Diosmanta cheqaq yachachikuymi llapa runakunaman mast’arikushan, nispa?
P’uchukay tiempopin kawsashanchis, Bibliaq nisqan hinataq Diosmanta yachachikuy mast’arikushan.
Kunan p’unchaypas cheqaqkaqta llapa munakuq runakunan santo espirituq yanapayninwan Diosmanta munayninmantawan cheqaqta yachankuman.
Teqsimuyuntinman mast’arikuq Bibliaq yanapayninwan huk qelqakunaq yanapayninpiwanmi cheqaq yachachikuykunata entiendesunman.
Chaypaq qhawariy ¿Imatapunin Biblia yachachin? nisqa libropi índice nisqata.
* Kaykunamantan yachachin: “¿Imatan Biblia yachachin Diosmanta? ”,“ ¿Maypin wañupuqkuna kashanku? ”, “¿Imataq Diospa Reinonri? ”,“ ¿Ima raykun Dios hinallata qhawamun runaq ñak’arisqanta? ”, hukkunamantawan.
Waranqa - waranqa watakuna ñawpaqtaraqmi runakuna chaykunamanta tapukuranku kunantaqmi chaykunamanta yachankuman.
Diospa cheqaq yachachikuyninqa manan chinkanchu pachak - pachak watakuna ñawpaqmantaña pakasqa karan chaypas cristianon kayku niq religionkunaña pantasqata yachachiranku chaypas, kay tiempopin Jehová Diospa munayninta ruway munaqkunaman chay yachayta yachachikushan.
¿Ima promesa hunt’akusqantan rikuranki, imatan chaywan yacharanki?
Josué hinan ñoqanchispas nisunman: ‘ Señor Diospa sumaq nisqantaqa llapanta hunt’asqanta reqsinkichis, payqa llapantapunin rimarisqantaqa hunt’arqan ’, nispa (Josué 23: 14).
Arí, Jehová Diosqa kacharichinmi, pakaykunmi, mikhuchintaqmi kamachinkunata.
¿Qollunmanchu karan Diospa huk promesallanpas?
Manapunin riki.
Diospa Siminqa cheqaqkaqtapunin willan chaymi tukuy sonqowan hap’ipakunchis.
¿Imarayku tukuy sonqowan hamuq tiempota suyakusunman?
¿Iman ñoqanchispaq kanqa hamuq tiempopi?
Kay Hallp’a paraisoman tukupuqtinmi Jehová Dios yaqa llapanchista chaypi tiyachiwasun.
Pisi t’aqa cristianokunataq hanaq pachapi Cristowan kuska kamachikamunqaku.
Imaynaña kaqtinpas tukuy chaskisqanchismanta agradecekuspan Josué hina tukuy sonqowan Jehová Diosta kasukunanchis, hamuq tiempopaq suyakuyninchis cheqaqpuni kasqanrayku.
Qhepamantaq Diospa promesanta yuyarispa ñoqanchispas nisunchis: “Llapantapunin rimasqantaqa hunt’arqan ”, nispa.
Chay librotaqa Jehová Diospa testigonkunan ruwan.
• ¿Jehová Diospa ima promesankuna hunt’akusqantan Josué rikuran?
• ¿Jehová Diospa ima promesankuna hunt’akusqantan rikuranki?
• ¿Imatan sut’itapuni yachanchis Diospa siminmanta?
‘ Diospa yachayninta ’ t’aqwisun
“Espirituqa lliwtan t’aqwin, Diospa ukhu sonqontapas [otaq yachaynintapas]. ”
Willay, ima yachachikuykunan kusichin Bibliamanta chayllaraq yachaqkunata.
YAQA llapa cristianokunan yuyarinchis chayllaraq Bibliamanta cheqaqta yachashaqtinchis ancha kusikusqanchista.
Kaykunamanta yacharanchis: ima ninanmi Diospa sutin, imarayku Dios hinallata qhawan runakunaq ñak’arisqanta, imarayku wakin runakuna hanaq pachaman rinku, iman kanqa wakin hunt’aq runakunapaq.
Yaqapaschá Bibliata ñawincharanchis ichaqa kay tiempopi askha runakuna hina chay yachachikuykunata mana allintachu entienderanchis.
Karumanta yunkata qhawaq runa hinan karanchis.
Karullamanta qhawarispaqa manan rikunmanchu chay ukhupi imakunachus kasqanta.
Yunka ukhuman haykuspan ichaqa mana hayk’aq rikusqanta rikun: hatuchachaq munay sach’akunata, imaymana t’ikakunata, animalkunata, kurukunata, musphanapaq hina imaymana rikch’ay kawsaqkunatawan.
Chhaynallapitaqmi ñoqanchispas tarikuranchis: Diospa Simin Qelqamanta yachaspañan ‘ Diospa yachayninta ’ yacharanchis.
¿Imarayku kusikushallasun Diospa Siminmanta yachaspa?
¿Hawan - hawallantachu Bibliamanta yachananchis?
‘ Diospa ukhu sonqon ’ nisqaqa Diospa yachayninmi, wakin runakunamantaña pakasqa kashan chaypas santo espiritunwanmi chay yachayta cristianokunaman sut’inchan.
Arí, ¡mana tukukuq yachaynintan Diosqa mast’ariwanchis!
Jehová Diospa yachayninqa mana tukukuqmi manan hayk’aqpas yuyaykusqanta ruwasqantapas yachayta tukusunmanchu.
Ichaqa ‘ Diospa yachayninta ’ t’aqwishallasun chayqa wiñaypaqmi kusikusun imaynan Bibliamanta qallariy yachaykunata yachashaqtinchis kusikuranchis hinata.
¿Imarayku saphinmantapacha yachananchis iñisqanchispi yachachikuykunata?
¿Imarayku ‘ Diospa yachayninmanta ’ astawan yachananchis?
Iñiyninchista kallpachanapaq, chaypaqqa manan hawallantachu qallariypi yachaykunata yachananchis, aswanmi saphinmantapacha yachananchis.
Diospa Siminmi cristianokunata kallpachan ‘ cheqaq sonqoyoq [“allin yuyayniyoq ”, NM] ’ kanankupaq, ‘ ahinapin mayqenchus Diospa munaynin kasqanta reparanqaku, paypa munayninqa allinmi, sumaqmi, hunt’asqapunin ’.
Hinaspapas, Jehová Diospa kamachiwasqanchista allinta entiendespaqa sonqomantan kasukusun.
‘ Diospa yachayninmanta ’ astawan yachasqanchismi kallpachawasun huchamanta karunchakunanchispaq ‘ allin kaqkunata tukuy sonqowan ruwananchispaqpas ’.
¿Imaynatan Bibliata estudiananchis?
Diospa yachayninta entiendenapaqqa allintan estudiananchis.
Manan ñawinchayllachu ñawinchananchis; aswanmi yachasqanchiswan tupachinapaq hina tukuy yuyaywan ñawinchananchis.
Chaypi yachasqanchistan allinta entiendenanchis.
Yachasqanchispin yuyaymanananchis chayman hinataq imatapas ruwananchis runamasinchistapas yanapananchis.
“Diospa Simin Qelqakunaqa llapallanmi Diospa yuyaychasqan ” chaymi ‘ Diospa llapa siminta ’ t’aqwinanchis.
Bibliata estudianapaq kallpachakusqanchisqa kusikunanchispaqmi kanqa.
Hinaspapas manan sasachu ‘ Diospa yachayninta ’ entiendeyqa.
K’umuykukuqkunatan Jehová Dios yachachin
¿Pikunan ‘ Diospa yachayninta ’ entiendenkuman?
Wakinqa manapaschá allintachu escuelapi yacharan otaq mana yachanchu estudiayta ichaqa manan chayraykuchu ninan, ‘ Diospa yachaynintaqa ’ manan hayk’aqpas entiendeymanchu, nispa.
¿Pikunamanmi Jehová Dios munayninta sut’incharan kay Hallp’api Jesús kashaqtin? Manan yachayniyoqkunamanchu nitaq yuyayniyoqkunamanchu, aswanmi k’umuykukuspa Jesuspa yachachikuyninta chaskikuq ‘ mana estudioyoq runakunaman ’.
Paykunaqa wawakuna hinan karanku allin educacionniyoq runakunamantaqa.
‘ Munakuqninkunapaq [Diospa] wakichisqanmantan ’ apóstol Pablo niran: “Diosmi santo espiritunwan chaykunata reqsichiwarqanchis, espirituqa lliwtan t’aqwin, Diospa ukhu sonqontapas [otaq yachaynintapas] ”, nispa.
¿Ima ninanmi 1 Corintios 2: 10 textoq nisqan?
¿Imaynapin Diospa espiritun ‘ lliwta t’aqwin, Diospa yachaynintapas ’?
Jehová Diosqa manan sapanka cristianokunamanchu yachayninta yachachin, aswanmi santo espiritunwan llaqtanta yachachin.
Chay llaqtanpitaqmi huk hinalla munaynin ruwaqkunata Bibliamanta allinta yachachin.
Teqsimuyuntinpi congregacionkunan kaq yachachikuyllata yachanku, sapa pisi watakunamantataq chay yachaykunata wakmanta yuyarinku.
Congregacionpin santo espíritu runakunata yanapan k’umuykukuq kanankupaq, chhaynapi ‘ Diospa yachayninta ’ entiendenankupaq.
Imakunan ‘ Diospa yachaynin ’
¿Imarayku yaqa llapa runakuna mana entiendenkuchu ‘ Diospa yachayninta ’?
Manan ninanchischu, ‘ Diospa yachayninqa ’ sasa entiendenapaqmi, nispa.
Arí, yaqa llapa runakunamantan pakasqa kashan. Ichaqa manan sasa entiendenapaq kasqanraykuchu, aswanmi Satanaspa q’otusqanrayku runakuna wikch’uyukunku Jehová Dios llaqtanwan yachachiwasqanchista.
¿Ima yachaykunamantan apóstol Pablo willan Efesios qelqapi kinsa capitulopi?
Efesios qelqapi, kinsa capitulopi ‘ Diospa yachayninmanta ’ apóstol Pabloq willasqanqa Jehová Diospa kamachinkunaq reqsisqan yachachikuykunamantan rimashan: pin prometesqa Miray kasqanmanta, Mesiaspa Reinonmanta, hanaq pachaman ripunankupaq akllasqa runakunamantawan.
Paymi willan: “Chay pakasqa yachaytan Diosqa ñawpa tiempopi mana pimanpas reqsichiqchu kasqa, kunanmi ichaqa, paypaq t’aqasqa apostolninkunamanpas profetankunamanpas santo espirituwan reqsichin. Kaymi chay pakasqa yachayqa: Mana judío runakunan judío runakuna hinallataq Diospa saminchayninta chaskinku [...], huk cuerpoman hukllachasqallataq kanku, Jesucristopi Diospa prometesqanta chaskiqmasintintaq kankupas ”, nispa.
Kayta willallarantaq: ‘ Imaynatachus Diospa pakasqa yuyaykusqan sucedenanta tukuy runaman sut’inchanay. [...] Diosmi wiñay tiempomantaña chay yuyaykusqanta mana reqsichirqanchu ’, nispa.
¿Imaraykun ancha chaniyoq ‘ Diospa yachayninta ’ entiendey?
Apóstol Pablo nisqan hina Diosmi munallasqataq hanaq pachapi kaqkunaman ‘ iglesianwan [otaq congregacionninwan] Diospa tukuy imaymana yachayninta [...] reqsichiyta ’.
Imaynatachus Jehová Dios llaqtanta yachachisqanqa angelkunaq allinninpaqmi, chayta rikuspan paykunapas Diospa yachayninmanta astawan yachanku.
¡Ancha sumaqmi kikin angelkunaq yachay munasqanmanta yachayqa!
Chaymantataq apóstol Pablo kallpachawanchis “llapan ch’uya runakunawan kuska [...] anchonmanpas, wask’anmanpas, ukhunmanpas, sayayninmanpas ” iñiymanta allinta entiendenanchispaq.
Chayrayku Diospa yachayninmanta wakinta t’aqwirisun, manapaschá chaykunamanta ñawpaqpi yacharanchischu.
Diospa yachayninmanta qhawarichiykuna
10, 11.
Bibliaq willasqan hina, ¿hayk’aqmi Jesús ‘ warmiq ’ ‘ mirayninman ’ tukupuran?
Génesis 3: 15 textopin willan hanaq pachapi Diospa ‘ warminmanta ’, chay warmiq ‘ miraynintaqmi ’ Jesús.
Chaymanta astawan entiendenapaqqa kaykunatan tapukusunman: “¿Hayk’aqmi Jesús prometesqa Mirayman tukupuran?
¿Hanaq pachallapiraq kashaqtin, kay Hallp’api naceqtin, bautizakushaqtin icha kawsarinpusqan qhepamanchu? ”.
Diosmi prometesqaña ‘ warmiq ’ — warmiqa hanaq pachapi kaq Diospa llaqtanmi — miraynin mach’aqwayta umanpi t’ustunanta.
Waranqa - waranqa watakunaña pasaran chaypas Diospa ‘ warminqa ’ manaraqmi mirayniyoqchu karan Satanasta millay ruwayninkunatapas tukuchinanpaq.
Chaymi profeta Isaías niran: “Mana wiksallikuq ”,“ llakisqa sonqoyoq ” warmi, nispa (Isaías 54: 1, 5, 6).
Tiempo hunt’akuqtinmi Jesús Belén llaqtapi naceran.
Bautizakusqan qhepamantaq — santo espirituwan hawispa espiritual churinta hina reqsisqan qhepaman — Jehová Dios niran: “Kaymi munakusqay Churiy ”, nispa.
Chhaynapin warmiq ‘ miraynin ’ rikhurimusqa.
Chay qhepamantaq Jesuspa qatikuqninkuna santo espirituwan hawisqa karanku churikuna hinataq chaskisqa karanku.
Chayraqmi Jehová Diospa ‘ warminqa ’ ‘ kusikuran ’ unay tiempoña mana wiksallikuq kasqanmanta llakikuran chaypas (Isaías 54: 1; Gálatas 3: 29).
12, 13.
¿Ima textokunan rikuchin kay Hallp’api qhepaq llapa hawisqa cristianokuna “allin yuyayniyoq hunt’aq kamachi ” kasqankuta?
Hinaspapas 144.000 hawisqa runakunamantan Diospa yachaynin astawan sut’inchallantaq.
Jehová Diospa testigonkunan yachanchis kay Hallp’api qhepaq hawisqa cristianokuna “allin yuyayniyoq hunt’aq kamachi ” kasqankuta, Jesuspa nisqan hina paykunan tiempollanpi cristianomasinkuman ‘ mikhunata ’ qonanku karan.
¿Sut’inchasunmanchu chayta Bibliawan?
¿Manachu Jesús rimasharan cristianomasinkunaman espiritual mikhunata qoq mayqen cristianomantapas?
Diosmi Israel llaqtata nisqa: “Testigoykunan qankunaqa kankichis, akllakusqay kamachiykunan kankichis ”, nispa (Isaías 43: 10).
Jehová Diosmi ichaqa chay llaqtata saqepusqa manañan kamachinta hinachu qhawariran, chaytan Jesús willasqa 11 p’unchay nisán killapi 33 watapi.
Israel llaqtapi umallikunatan niran: “Diospa qhapaqsuyunqa qankunamanta qechusqan kanqa, paypa munayninman hina ruwaqkunamantaq [otaq huk llaqtaman] qonqa ”, nispa.
Runakunatan nillarantaq: “Chay hinaqa, wasiykichismi purunyapunqa ”, nispa.
Arí, Israel llaqtaqa manan allin yuyayniyoq hunt’aq kamachi hinachu karanku (Isaías 29: 13, 14).
Chay p’unchayllapitaqmi Jesús tapuran, ¿pitaq allin yuyayniyoq hunt’aq kamachiri?
nispa, chayta tapuspaqa manan huk runallamantachu tapusharan aswanmi Israel llaqtaq rantinpi huk allin yuyayniyoq hunt’aq llaqtamanta.
Hawisqa cristianokunaman qelqaspan apóstol Pedro niran: “Qankunan [...] Diospaq t’aqasqa ch’uya runakuna, Diospa rantikusqan llaqta ” kankichis, nispa.
Chay espiritual llaqtan — ‘ Diospa cheqaq Israel llaqtan ’ — Jehová Diospa mosoq kamachin kapuran.
Ñawpa Israel llaqtan ‘ kamachi ’ nisqa karan paykuna hinan kay Hallp’api qhepaq llapa hawisqa cristianokunapas “allin yuyayniyoq hunt’aq kamachi ” nisqa kanku.
¡Ancha sumaqmi Diospa kamachinmanta espiritual ‘ mikhunata ’ chaskiyqa!
Kusikuwaqmi sapallaykipi Bibliata t’aqwispa
¿Imaraykun Biblia estudiay ancha kusikunapaq kanman?
Bibliamanta ima yachachiytapas allinta entiendeqtinchisqa iñiyninchismi wiñarin chaytaqmi anchata kusichiwanchis.
Arí, Bibliata estudiayqa — mana ñawinchayllachu — ancha kusikunapaqmi kanman.
Qelqakunata ñawinchaspaqa kaykunata tapukunanchis: “¿Kay yachay yanapawanchu yachasqayta aswan allinta entiendenaypaq?
¿Kanchu huk textokuna otaq willakuykuna kay yachasqayta astawan sut’inchanapaq? ”.
Astawan t’aqwirinaykipaq tapuykuna kanmanraq chayqa qelqay qhepamanña maskhanaykipaq.
¿Ima yachachikuykunamanta t’aqwisqanchismi kusichiwasunman?
¿Ima ruwaymi astawan yanapawasunman?
¿Ima yachachikuykunamanta t’aqwispan yachayninchista yapasunman estudiasqanchispipas kusikuyta tarisunman? Runakunaq allinninpaq Diospa askha rimanakuykuna ruwasqanmantan t’aqwisunman.
T’aqwillasunmantaqmi Jesucristomanta willaq profeciakunata otaq profeciamanta willaq librokunaq sapanka versiculonta.
Chaymantapas Los testigos de Jehová, proclamadores del Reino de Dios nisqa libropin yachallasunmantaq Jehová Diospa testigonkunaq kawsasqankumanta, chay libro rimasqanchis simipi kaqtinqa.
* Yapa - yapamantan ñawinchallasunmantaq ñawpaq killakunapi lloqsimuq La Atalaya nisqa revistapi “Preguntas de los lectores ” nisqata, chaymi yanapawasun wakin textokunata astawan entiendenanchispaq.
Chay yachachikuykuna Bibliawan imayna sut’inchakusqantan allinta qhawarinanchis.
Chhaynapin allinkaqta mana allinkaqta ‘ reparayta yachasun ’.
Hinaspapas, t’aqwisqanchistan qelqananchis Biblianchispi otaq papelpipas chaymi astawan yanapawasun chaywantaqmi hukkunatapas yanapasun.
Wawaykichista yanapaychis Bibliata estudiaspa kusikunankupaq
¿Imaynatan tayta mamakuna wawankuta yanapankuman Bibliamanta yachaspa kusikunankupaq?
Tayta mamakunaqa Dioswan allinpi kanankupaqmi wawankuta yanapananku.
Manan hayk’aqpas ninankuchu, wawayqa huch’uyllaraqmi Diospa yachayninta entiendenanpaq, nispa.
Yaqapaschá tareata qonkuman ima temamantapas maskhanankupaq, familiantin estudiasqankupitaq yachamusqankumanta tapurinkuman.
Chaypin wawankuta yachachinkuman iñiyninkupi qaqata sayanankupaq, yachasqanku cheqaqpuni kasqanta sut’inchanankupaqpas.
Chaymantapas Veamos “la buena tierra ” * nisqa folletowanmi Bibliaq willasqan llaqtakunamanta yachachinkuman, yanapankumantaqmi sapa semanapaq Biblia ñawinchasqankupi rikushankumanpas hina ñawinchanankupaq.
¿Imaraykun Bibliamanta t’aqwinanchispaq tiemponchista allinta t’aqananchis?
Arí, Bibliamanta t’aqwisqanchisqa iñiyninchistan kallpachan.
Ichaqa ancha sumaqña kanman Bibliamanta astawan yachay chaypas, huñunakuykunapaqwanmi allinta preparakunanchis, Jehová Diosqa huñunakuykunapin yachachillawanchistaq ‘ allin yuyayniyoq hunt’aq kamachiwan ’.
Hinaspapas allinta preparakusqanchismi yanapawasun, Qelqamanta Yachanapaq Huñunakuypi, Escuelapi sapa semanapaq akllasqa textokunamanta rimarinapaq otaq huk huñunakuypipas tapuykunaman allinta kutichinapaq.
¿Imaraykun kallpachakunanchis ‘ Diospa yachayninta ’ maskhaypi?
Arí, Bibliata t’aqwisqanchisqa Jehová Diosmanmi astawan asuykachiwasun.
Bibliapunin willan ancha chaniyoq kasqanta: “Yachayniyoq kaypas qolqeyoq kaypas runatan waqaychan, yachayniyoq kaymi ichaqa runata allinta kawsachin ” (Eclesiastés 7: 12).
Diosmanta cheqaq yachaykunata astawan entiendenapaq kallpachakusqanchisqa allinpunin.
Diospa yachaynin maskhaqkunatan Biblia nin: ‘ Paytapunin reqsinki [otaq Diospa yachaynintapunin tarinki] ’, nispa (Proverbios 2: 4, 5).
Chay librotaqa Jehová Diospa testigonkunan ruwan.
Chay folletotaqa Jehová Diospa testigonkunan ruwan.
• ¿Iman ‘ Diospa ukhu sonqon ’?
• ¿Imaraykun Diospa yachayninmanta mana hayk’aqpas yachayta tukusunchu?
• ¿Imaraykun llapa cristianokuna ‘ Diospa yachayninmanta ’ yachankuman?
• ¿Imakunatan ruwananchis ‘ Diospa yachayninmanta ’ astawan yachanapaq?
Imaynatan runakunata yanapasunman Jesuspa yachachisqan kanankupaq
‘ Riychis, llapa suyu runakunata yachachimuychis, yachachisqaykuna kanankupaq. ’
¿Imakunatan Diospa kamachinkuna ruwaranku Diospa munayninta hunt’anankupaq?
JEHOVÁ DIOSPA kamachinkunaqa Diospa nisqanta ruwanankupaqmi imaymana ruwayta yachananku karan, sonqonkutapas chaypaq hina allichananku karan.
Chaytan Abrahanwan Sarawan ruwaranku Jehová Dios: Ur llaqtamanta ripuychis karpakunapitaq tiyaychis, nispa kamachiqtin.
Josuepas Israel runakunata Prometesqa Hallp’aman pusananpaqmi allinta kallpachakunan karan, Kamachikuy Simita allinta t’aqwinan karan, Jehová Diosmantaq hap’ipakunan karan (Josué 1: 7 - 9).
Bezaleelwan Aholiabwan imaymana ruwaytaña yacharanku chaypas, santo espirituq yanapasqanmi aswan allin ruwayta yacharanku; chaymi yupaychana karpa ruwaypipas huk ruwaykunapipas kusata llank’aranku, llank’aqkunatapas umalliranku (Éxodo 31: 1 - 11).
¿Ima tapuytan kutichisunchis kay estudiopi?
Unay watakuna qhepamantaq Jesusqa qatikuqninkunata kamachiran: “Llapa suyu runakunata yachachimuychis, yachachisqaykuna kanankupaq [...].
Qankunaman lliw kamachisqaykunata paykunaman yachachimuychis kasukunankupaq ”, nispa.
Manan hayk’aqpas Diospa kamachinkunaqa chhayna hatun llank’aytaqa chaskikurankuchu.
¿Imaynatan runakunata yanapasunman Jesuspa yachachisqan kanankupaq?
Diostan khuyayta munakunanchis
¿Imarayku runakunata yanapanchis Jesuspa yachachisqan kanankupaq?
Jehová Diosta khuyayta munakuspanchismi runakunaman predicanchis, iñichiytataq munanchispas payllata yupaychanankupaq.
Israel runakunapas Diosta khuyay munakusqankuta rikuchinkuman karan kamachikuyninkunata kasukuspa, sumaq sacrificiokunata haywaspa, takikunawan yupaychaspa ima (Deuteronomio 10: 12, 13; 30: 19, 20; Salmo 21: 13; 96: 1, 2; 138: 5).
Cristianokunapas Diosta munakuspanchismi kamachikuyninkunata kasukunchis, runakunatapas yanapanchis Jesuspa yachachisqan kanankupaq.
Chaymi runakunaman mana iskayaspa willananchis Jehová Diosmanta munayninmantapas, rimayninchispitaq rikuchinanchis suyakuyninchista ancha allinpaq hap’isqanchista.
¿Imaraykun Jesús kusisqa willaran Jehová Diosmanta?
Jesusqa khuyaytan Jehová Diosta munakuran, chaymi kusisqa rimaran Diospa munayninmanta, Reinomanta, cheqaq yupaychaymantapas.
Huk kutinmi niran: “Mikhunayqa kachamuwaqniy Yayaq munayninta ruwaspa paypa ruwananta hunt’anaymi ”, nispa.
Jesuspin hunt’akuran salmistaq kay rimasqan: “Diosníy, munayniykitapunin ruwayta munani, yachachikuy simiykitan sonqoy ukhupi hap’ini [...].
Askhallaña llaqtayki huñukuqtinmi qespichiwasqaykimanta sumaq willakuyta willarqani, manapunin upallakurqanichu, Señor Diosníy, qanmi chaytaqa yachanki ”, nispa (Salmo 40: 8, 9; Hebreos 10: 7 - 10).
5, 6.
¿Imaraykun runakunata yachachinchis?
Wakin runakunaqa Bibliaq nisqanta yachaspankun anchata Diosta munakunku. Chaymi mana iskayaspa Jehová Diosmanta Reinonmantapas rimanku, chhaynapin askha runakunata kallpachanku Bibliata estudianankupaq.
Arí, Diosta munakusqanchisraykun runakunata yanapanchis Jesuspa yachachisqan kanankupaq.
Chay hinaqa, Dios munakuyninchis mana pisiyananpaq mana saqespa Bibliata leenanchis, yuyaymanananchistaq yachachisqanpi.
Diosta munakusqanraykun Jesusqa tukuy sonqowan runakunaman yachachiran.
Ichaqa manan chayraykullachu Reinomanta allinta yachachiran.
¿Imaraykupiwantaq allin yachachiq karan?
Runamasinchista munakunanchis
7, 8.
¿Imaynatan Jesús qhawariran runakunata?
Jesusqa runakunatan llakipayaran munakurantaq.
Hanaq pachapi Dioswan llank’ashasparaqmi runakunataqa munakuranña (Proverbios 8: 30, 31).
Kay pachaman hamuspataq runakunata khuyapayaran, yanaparantaq llapa payman hamuqta.
Jesusqa Yayan hina munakuq khuyapayakuqmi karan, chayrayku askha runakuna Jehová Diosman kutiriranku.
Jesusqa lliw runatan llakipayaran, chaymi lliwpas payta uyariranku.
Huk runan Jesusta tapuran: ¿Imatan ruwasaq wiñay kawsayniyoq kanaypaq?
nispa, hinan Jesusqa ‘ munakuywan qhawaykuran ’ chay runata.
Bibliaqa nillantaqmi: “Jesusqa munakurqanmi Lazarota, Martata, ñañantawan ”, nispa; paykunaqa Jesuspa yachachisqankunan karanku, Betania llaqtapitaq tiyarankupas.
Jesusqa anchatapunin runakunata munakuran, chaymi samanan kashaqtinpas allin willakuykunata willashallaran.
¿May tukuytan Pablo munakuran predicasqan runakunata?
Apóstol Pablopas khuyaytan munakuran predicasqan runakunata.
Tesalónica llaqta cristianokunaman niran: “Qankunataqa anchatapunin munakuykiku, chayraykun mana Diosmanta allin willakuykunallatachu willayta munarqaykiku, aswanpas kikin kawsayniykutawanmi qoyta munarqayku, ancha munasqa ñoqaykupaq kasqaykichisrayku ”, nispa.
Wakin Tesalónica runakunaqa Pabloq munakuyninta qhawaspanku ‘ idolokunata saqepuranku [...] kawsaq cheqaq Diosta servinankupaq ’.
Sichus ñoqanchispas Jesús hina Pablo hina runakunata munakuspa allin willakuykunata willasun chayqa, yanapasunmanmi ‘ wiñay kawsayta chaskiy munaqkunata ’.
Hukkunarayku kallpanchista tukukunanchis
10, 11.
¿Imanaqtinmi runakunata yanapanapaq kallpanchista tukukunanchis?
Hukkunarayku kallpankuta tukuq cristianokunan aswan allintaqa runakunata yanapankuman Jesuspa yachachisqan kanankupaq.
Chay cristianokunaqa manan qolqe maskhaypichu kallpankuta tukunku.
Aswanmi yuyarinku Jesuspa kay nisqanta: “¡May sasapunin qhapaqkunapaqqa Diospa qhapaqsuyunman [reinonman] haykunankuqa kanqa! ” nispa.
Chaywanpas Jesusqa hukmanta nillarantaq: “Wawallaykuna, ¡may sasapunin Diospa qhapaqsuyunman haykuyqa!
Camelloraqmi yawriq ninrin suchuytaqa atinman Diospa qhapaqsuyunman huk qhapaqpa haykunanmantaqa ”, nispa.
Chaymi Jesusqa yachachisqankunata kallpacharan imachus kapuqnillankuwan kawsanankupaq, chhaynapi aswan allinta runakunata yanapankuman Jesuspa yachachisqan kanankupaq.
Chayta ruwanapaq, ¿imanaqtintaq hukkunarayku kallpanchista tukukunanchis?
Jesuspa llapa kamachisqankunata yachachinapaqqa anchatan kallpachakuna.
Chaymi yachachiyta munaq cristianokunaqa sapa semana estudiota qonku Bibliamanta yachay munaqkunaman.
Wakinqa chay runakunata tarinankurayku manaña nishutachu llank’anku.
Wakintaq huk rimaykunata yachanku huk rimayniyoq runakunata predicanankupaq.
Wakinñataq huk llaqtakunaman astakunku chaypi astawan predicanankupaq.
Chaykunata ruwanapaqmi hukkunarayku kallpanchista tukukunanchis.
Ichaqa huktawanraqmi ruwananchis runakuna Jesuspa yachachisqan kanankupaq.
Pacienciakunanchismi, amataq tiemponchista usuchisunchu
12, 13.
¿Imanaqtinmi pacienciawan yachachinanchis?
Pacienciayoq kaqtinchisqa runakunatan yanapasun Jesuspa yachachisqan kanankupaq.
Biblia llapa runakunataña kamachin Diosman usqhaylla kutirikunankupaq chaypas, wakin yachachisqanchiskunaqa unaymantaraqmi Jesuspa yachachisqan kanqaku.
Jesusqa pacienciawanmi suyaran wayqen Santiago qatikuqnin kananta.
Santiagoqa allintan yachanman karan Jesuspa predicasqanmantaqa, chaywanpas imachá hark’aran Jesuspa yachachisqan kananta.
Ichaqa 33 watapaqqa Jesuspa qatikuqninña karan, Santiagoqa iñinman karan Jesuspa wañusqan qhepaman, manaraq Pentecostés fiesta chayamushaqtin.
Chaymi, Bibliaq nisqan hina, Pentecostés fiestapaqqa ña huñukusharanña apostolkunawan, wayqenkunawan, mamanwanpas Diosmanta mañakunankupaq.
Santiagoqa allintan ñawpariran Diospa munaynin ruwaypi, chaymi qhepamanqa congregacionpi hatun llank’aykunata chaskikuran.
Chakra llank’aqpa wakin tarpusqanqa unaypin wiñan.
Wakin yachachisqanchis runakunapas unaypiraqmi Diospa Siminta entiendenkuman, Diosta munakunkuman, cristianomanpas tukunkuman, chaymi pacienciakunanchis.
Santiagon qelqaran: “Wawqe - panaykuna, pacienciakuychis Señorpa hamunankama. Qhawariychis chakra llank’aqta, payqa hallp’aq sumaq rurusqanta manaraq hoqarishaspanmi ñawpaq paratapas qhepa paratapas pacienciawan suyakun.
Señorpa hamunanqa qayllaykamushanñan, chayrayku qankunapas pacienciakullaychistaq, amataq pisi kallpayaychischu ”, nispa.
Qhawasqanchispas hina, Santiagoqa [Jacobo] wayqe panakunata kallpacharan “pacienciakuychis Señorpa hamunankama [otaq qayllaykamunankama] ”, nispa.
Kikin Jesuspas pacienciakuranmi, chaymi yachachisqankunaq mana entiendesqankutaqa pacienciawan sut’incharan, mayninpiqa rikch’anachiy simikunata willaspan sut’incharan.
Señorninchis Jesucristoqa ñan qayllaykamunña.
Chaywanpas, pacienciawanmi runakunata yachachinanchis Cristoq yachachisqan kanankupaq.
Pacienciakuspaña runakunata estudiachinchis chaypas, ¿imatan ruwanchis tiemponchista mana usuchinapaq?
Pacienciawanña yachachinchis chaypas, ‘ Diospa qhapaqsuyunmanta [reinonmanta] willakuyqa ’ pisi runakunallapin rurun.
Tukuy atisqanchista ruwananchis estudiachisqanchis runakunata yanapanapaq. Mana ruruqtinkun ichaqa saqepusunman, hinaspa maskhamusunman cheqaqtapuni Bibliamanta yachay munaqkunata (Eclesiastés 3: 1, 6).
Ichaqa wakin estudiachisqanchis runakuna allinpaqña hap’inku Bibliaq yachachisqanta chaypas, manan ratullachu cambianku yuyaykusqankuta, sonqonkuta, kawsayninkutapas, chaymi aswan unayta paykunata yanapana.
Chhaynaqa, kallpachakusunchis Jesús hina pacienciayoq kanapaq, payqa pacienciakuranmi yachachisqankuna mana usqhaylla yuyaykusqankuta t’ikraqtinku.
Allin yachachiq kasun
15, 16.
¿Imaraykun allinta preparakunanchis, entiendey atiyllatataq yachachinanchispas?
Sichus estudiachisqanchista yanapayta munanchis Jesuspa yachachisqan kananpaq chayqa, Diostan munakunanchis, runakunata munakunanchis, hukkunarayku kallpanchista tukukunanchis, pacienciakunanchistaq.
Chaymantapas kallpachakunanchismi allin yachachiq kanapaq, chhaynapin entiendey atiyllata yachachisunchis.
Hatun Yachachiq Jesucristoqa pisi rimayllapin willaran entiendey atiylla yachachikuykunata.
Wakinmi kaykuna: “Qhapaq kaykunataqa hanaq pachapi huñukuychis ”,“ Ama alqokunaman Diospaq t’aqasqa kaqta qaraychischu ”, “Diospa yachayninqa ruwasqankunawanmi reqsichikun ”,“ Cesarpa kaqtaqa payman qopuychis, Diospa kaqtataq Diosman qopuychis ”.
Ichaqa manan khayna pisi rimaykunallawanchu yachachiran.
Mayninpiqa mast’ariranmi yachachiyninkunata, chaywanpas entiendey atiyllatan yachachiran.
¿Imaynatan ñoqanchispas chhaynata yachachisunman?
Entiendey atiyllata yachachinapaqqa allintan preparakunanchis.
Mana preparakuspa yachachiqqa nishutan paylla riman.
Hinaspapas, huk yachachikuymanta rimashaspa tukuy yachasqanta willarqarin, chhaynapitaq manaña yachakunchu imamantachus rimasqankuta.
Preparakuqmi ichaqa, allinta yuyaykun estudiachisqan runapi, imamantachus yachachinanpipas, chaymantapas imachus yachachinallatan yachachin (Proverbios 15: 28; 1 Corintios 2: 1, 2).
Preparakuqqa reparanmi estudiachisqan runa imakuna yachasqanta, yachantaq estudiopi imakunamanta astawan rimanantapas.
Yaqapaschá yachachiqqa askhata yachan rimasqanku temamanta ichaqa wakillantan willan entiendey atiyllata yachachinanrayku.
¿Imaynatan estudiachisqanchis runakunata allinta yuyaymanachisunman Bibliaq yachachikuyninkunapi?
Chaymantapas Jesusqa allintan yuyaymanachiran uyariqninkunata.
Huk kutinmi Pedrota tapuran: “Simón, ¿ima niwaqtaq?
Kay pacha reykunaqa, ¿pimantataq contribuciontapas impuestotapas cobranku?
¿Llaqta - masinkumantachu icha wak llaqtayoqmantachu? ”
nispa. Ñoqanchispas, estudiachisqanchis runakunataqa tapunanchismi ima yuyaykusqanta, otaq nisunman: Kunan rimasqanchismanta entiendesqaykita willaway, nispa.
Chaypaqmi mana nishutachu rimana, estudiachisqanchis tema anchataña gustawaqtinchispas.
Hinaspapas manan nishutachu tapupayananchis, aswanpas allin tapuykunallata tapunanchis, allin rikch’anachiy simikunallatataq willananchispas.
¿Imatan ruwananchis ‘ allin yachachiq kanapaq ’?
Bibliaqa rimanmi ‘ allin yachachiq kaymanta ’.
Allin yachachiq kanapaqqa manan estudiachisqanchispa umallanmanchu yachaykunata churananchis, aswanmi reparachinanchis cheqaq kayta mana cheqaq kaytapas, allin kaqta mana allin kaqtapas, yachayniyoq kayta mana yachayniyoq kaytapas.
Sichus chay yuyaywan yachachinchis, estudiachisqanchispa sonqontapas kuyurichinchis Jehová Diosta munakunanpaq chayqa, payqa entiendenmanmi imanaqtin Diosta kasukunan chayta.
Tukuy sonqowan runakunata yanapasun Jesuspa yachachisqan kanankupaq
¿Imaynatan llapa cristianokuna runakunata yanapanchis Jesuspa yachachisqan kanankupaq?
Cristoq congregacionninpi kaqkunaqa huk nisqallan runakunata yanapashanku Jesuspa yachachisqan kanankupaq.
Chaymi pipas Jesuspa yachachisqanman tukupuqtinqa manan yachachiqnillanchu kusikun, aswanpas llapa congregacionpi kaqkuna.
Paykunaqa rikch’akunku chinkasqa erqechata maskhaqkunaman.
Hukllaña erqechata tarin chaypas, llapa maskhaqkunan kusikunku erqecha tayta mamanwan huñukapuqtin.
Llapanchismi maskhamushanchis Jesuspa yachachisqan kay munaqkunata.
Huñunakuykunaman hamuyta qallariqtinkupas llapanchismi kallpachanchis cheqaq yupaychayman k’askakunankupaq.
Chaymi llapallanchis kusikunchis sapa wata waranqanpi runakuna Jesuspa yachachisqanman tukupuqtinku.
Runakunaman Bibliamanta yachachinaykipaq, ¿imakunatan ruwanayki?
Askha iñiqmasinchiskuna maytapuni huk runallatapas yanapayta munanku Jehová Diosta reqsinanpaq, Diospa llaqtanman haykunanpaqpas, ichaqa kallpachakuspapas manan atinkuchu.
Chhaynapi tarikuspaqa, Jehová Dios munakuyniykita wiñachiy, runakunata munakuy, hukkunarayku kallpaykita tukukuy, pacienciakuy, allin yachachiq kanaykipaqtaq kallpachakuy.
Astawanqa Jehová Diosman willakuy: Huk runallamanpas yachachiytan munani, nispa (Eclesiastés 11: 1, NM).
Ama pisi kallpayaychu. Jehová Diospa servicionpi imaymana ruwasqaykiwanmi yanapakushanki askha runakuna Jesuspa yachachisqan kanankupaq, Diostapas hatunchashanki.
¿Imaynatan kutichiwaq?
• ¿Imanaqtinmi Diosta munakunanchis runakunata yachachinapaq?
• ¿Imakunatan ruwananchis runakunata yachachinapaq?
• ¿Imataq ‘ allin yachachiq kayri ’?
Jesús hina yachachisun
“Allinta uyariychis. ”
1, 2.
¿Imaraykun makilla qhawananchis Jesuspa runakunata imayna rikusqanta?
JESUCRISTOQA Hatun Yachachiq kayninpin qatikuqninkunaman kamachiran: “Allinta uyariychis ”, nispa.
Llapa cristianokunan kasukunanchis chay kamachikuyta.
Pipas Diospa yachachikuyninkunata allinta uyariqqa chayman hina kawsanqa, allin yachachiqtaq kanqapas.
Bibliapin willakushan Jesuspa ruwasqanmanta, yachachisqanmanta, runakunata imayna rikusqanmantapas.
¿Imaynatataq runakunatari rikuran?
Jesusqa allintan willaran allin willakuykunata, Bibliamantapas allintan yachachiran.
Ñoqanchispas llank’ayninchista hunt’anapaqqa predicamunanchis yachachimunanchis ima. Wakin cristianokunaqa allin predicaqmi kanku, ichaqa yachachiypin sasachakunku.
Predicayqa allin willakuykunata willayllan, Jehová Diospa munayninmanta yachachinapaqmi ichaqa estudiachisqanchiskunawan allinta reqsinakunanchis.
Chaypaqmi Allin Yachachiq Jesucristo hina kananchis.
¿Imayna yachachiq kasun Jesús hina yachachiqtinchis?
Sichus Jesuspa yachachisqanta hina yachachisun chayqa, apóstol Pabloq nisqantan hunt’asun, paymi niran: “Diospi mana iñiq runakunaq qayllanpiqa allin yuyaywanpuni kawsaychis, tiempoykichistapas amataq usuchiychischu.
Rimakuyniykichisqa ancha sumaqpuni kachun, kachiwan kachichasqa hina, ahinapin yachankichis imaynatachus sapankamanpas allinta kutichinaykichista ”, nispa.
Sasaña kaqtinpas, kallpachakunanchismi Jesuspa yachachisqanta hina yachachinapaq, chhaynapin allin yachachiq kasun, yachasuntaq ‘ sapankamanpas allin kutichiyta ’.
Jesusqa tapullaqpunin karan uyariqninkunata
¿Imaynapi yachanchis Jesús uyariqpuni kasqanta?
Warmallaraq kashaspanmi Jesusqa hukkunata uyarillaqpuni karan, tapuqtaq karanpas.
Chunka iskayniyoq watanpi kashaqtinmi tayta mamanqa Jesusta tariranku yupaychana wasipi yachachiqkunata ‘ uyarishaqta tapushaqta ima ’.
Jesusqa hatun yachayniyoqña karan chaypas, manan yachachiqkunata pisichaqchu riran.
Tapuranña chaypas, uyariqmi riran.
Uyarikuq kasqanraykuchá allin qhawarisqa karan runakunaq qayllanpipas Diospa ñawpaqenpipas.
5, 6.
Jesusqa uyarillaqpuni karan yachachisqankunata, ¿imaynapi chayta yachanchis?
Jesús bautizakusqan p’unchaypi Mesiasmanña tukuran chaypas, uyarishallaranpunin runakunata.
Askhataña yachachinan karan chaypas, uyariranpunin qatikuqninkunata.
Uyariqninkunata tapullaqpuni karan, makillataq uyariran kutichisqankuta.
Martaq turan Lázaro wañupuqtinmi Jesusqa Martata niran: “Pipas kawsashaspa ñoqapi iñiqqa, manan hayk’aqpas wañunqachu ”, nispa.
Hinaspa Martata tapuran: “¿Iñinkichu chayta? ”
nispa. Jesusqa uyariranmi Martaq kay nisqanta: “Arí, Señorníy.
Ñoqaqa iñinin, qanqa Diospa Churin Criston kanki ”, nispa.
Huk kutipin askha qatikuqninkuna Jesusta saqerpariranku, hinan Jesusqa apostolninkunaq yuyaykusqankuta yachananpaq tapuran: “¿Qankunapas kutipuytachu munankichis? ” nispa.
Chaymi Simón Pedroqa niran: “Señor, ¿pimantaq risaqku?
Qanpa rimasqaykikunaqa wiñay kawsay simikunan.
Chaymi ñoqaykuqa iñiyku hinaspan yachayku qanqa Diospa Ch’uya Churin kasqaykita ”, nispa.
¡Maytachá Jesusqa kusikuran chhayna kutichisqankuta uyarispa!
Chhaynallatataqmi ñoqanchispas kusikunchis estudiachisqanchiskuna iñiyninkuq kallpachasqan rimaqtinku.
Jesusqa respetaranmi uyariqninkunata
¿Imanaqtinmi askha Samaria runakuna Jesuspi iñiranku?
Runakuna paypa yachachisqan kananpaqmi Jesusqa uyariqninkunapi interesakuran, respetowantaq uyariran rimasqankutapas.
Huk kutinmi Jesusqa Sicar llaqtapi kashaspa Jacobpa p’uytunpa qayllanpi Samaria llaqtayoq warmiwan rimaran.
Jesusqa manan payllachu rimaran, aswanpas uyariranmi warmiq rimasqanta.
Repararantaq chay warmi Dios yupaychaypi interesakusqanta, chaymi warmita niran: Diosqa munan espiritupi cheqaq kaypiwan yupaychaqkunata, nispa.
Jesusqa respetowanmi warmita rimaran, chaymi warmiqa llaqtamasinkunaman willaran Jesusmanta, hinan warmiq willakusqanrayku ‘ chay llaqtapi Samaria runakuna Jesuspi askha iñirqanku ’.
Runakuna munankutaq yachasqankumanta rimayta chayqa, ¿imaynatan paykunawan rimayta qallarisunman?
Llapanchispas munanchismi yachasqanchismanta rimayta.
Atenas llaqta runakunapas rimallaqkupunin yachasqankumanta.
Paykunaqa mosoq willakuykunata uyarispa tapunakuspallapunin kaqku.
Chayta yachaspan Pabloqa paykunaman rimaykuran Areópago nisqapi. Ñoqanchispas predicacionpi huk temamanta rimaspa wasiyoqta tapusunman: “¿Imaniwaqtaq chaymanta? ” nispa.
Makillataq uyarinanchis wasiyoqpa rimasqanta, chayman hina rimanapaqpas tapunapaqpas.
Chaymantataq sumaqllata willasunman chay temamanta Bibliaq nisqanta.
Jesusqa yacharanmi parla tupachiyta
Diospa Simin Qelqata manaraq sut’inchashaspa, ¿imatan Jesús ruwaran?
Rimanan kaqtinqa Jesusqa rimaranpuni.
Allin uyariq kasqanmantapas Jesusqa yacharanmi uyariqninkunaq yuyaykusqanta, yacharantaq imamanta rimana kasqantapas.
Huk kutinmi Jesuspa kawsarimpusqan qhepaman iskay yachachisqankuna Jerusalenmanta Emaús llaqtaman risharanku.
Biblia kayta willan: “Paykuna rimaspa tapunakuspa rishaqtinkun, kikin Jesusqa asuykuspa paykunawan kuska rirqan. Paykunaq ñawintaq ayphayasqa hina karqan Jesusta mana reqsinankupaq.
Jesustaq paykunata tapuykurqan: ¿Imamanta tapunakuspan purishankichis?
nispa. Chaymi paykunaqa llakisqa uyantin sayaykurqanku.
Cleofas sutiyoq kaqtaq nirqan: Jerusalén llaqtapi kay p’unchaykuna imachus sucedesqantaqa lliwmi yachan, ¿chaychu qanqa Jerusalenpi qorpachakushaspayki mana yachanki? nispa.
Hinan Jesusqa nirqan: ¿Imataq sucederqan? ”
nispa. Hinan paykunaqa willaranku: Nazaret llaqtayoq profeta Jesustan wañuchiranku, wakintaq kawsarimpunmi nishanku, nispa.
Jesusqa uyariranmi Cleofasta wayqentapas, chaymantataq Diospa Simin Qelqaq nisqanta willarispa “sut’incharqan ” mana entiendesqankuta.
¿Imatan ruwasunman predicasqanchis runakunaq yuyaykusqanta yachanapaq?
Ñoqanchisqa mana yachanchischu predicasqanchis runakuna imapi yuyaykusqankuta.
¿Imata ruwasunman yuyaykusqankuta yachanapaq?
Yaqapas kay hinata nisunman: “Runakunatan tapushayku Dios mañakuymanta, ¿imaniwaqtaq?
¿Uyarinmanchu Dios mañakusqanchista? ”
nispa. Kutichisqanpin reparasunman imayna yuyaykusqanta, imapi iñisqantapas.
Sichus reparanchis Diospi iñisqanta chayqa, tapusunmanmi: “¿Llapa runaq mañakusqantachu Dios uyarin icha wakillanpatachu? ” nispa.
Kay hinata tapuspaqa sumaqtan parlata tupachisunman uyariqninchiskunawan.
Bibliata qhawachina kaqtinqa munayllata qhawachina, creesqankunata mana pisichaspalla.
Sichus sumaqta uyariqninchiswan parlata tupachisun chayqa, munanmanmi kutimunanchista.
Ichaqa, ¿imatan ruwasunman mana yachasqanchista tapuwaqtinchis?
Chhayna kaqtinqa nisunman: Hukpi kutimusaq kay tapuwasqaykita kutichinaypaq, nispa; allinta preparakuspataq wasinman rispa ‘ llamp’u sonqowan respetowan ’ kutichisunman tapukusqanta.
Jesusqa allin sonqoyoqkunallatan yachachiran
¿Imatan ruwananchis Bibliamanta yachay munaqkunata tarinanchispaq?
Jesusqa hunt’asqa ch’uya runan karan, huk qhawayllapitaq yacharan pikuna allin sonqoyoq kasqanta.
Ñoqanchispaqmi ichaqa sasa ‘ wiñay kawsayta chaskiy munaqkunata ’ tariyqa.
Apostolkunapaqpas sasan karan, chaymi Jesusqa paykunata niran: “May llaqtamanpas may ayllumanpas haykuspaykichisqa, maskhaychis pichus chaypi allin runa kasqanta ”, nispa.
Ñoqanchispas apostolkuna hina maskhananchis Bibliamanta yachay munaqkunata.
Chaypaqmi makilla uyarinanchis runakunata, allintataq reparananchis imapi yuyaykusqankuta.
¿Imaynatan yanapashallasuman Bibliamanta yachay munaqta?
Bibliamanta yachay munaqwan rimasqanchis qhepaman, ¿imata ruwananchis?
Yuyaymanashanallanchismi imakunataraqchus Bibliamanta yachanan kashan chayta. Chaypaqmi anotananchis chay runamanta imakuna reparasqanchista.
Sapa paywan rimaqtinchis tukuy yuyaywan uyarinanchis rimasqanta, chhaynapin reparasun imakunapi iñisqanta, imayna sonqoyoq kasqanta, imaynapi kawsasqantapas.
¿Imaynatan runakunawan willachikusunman Bibliamanta yuyaykusqankuta?
¿Imaynatan runakunawan willachikusunman Bibliamanta yuyaykusqankuta?
Kayta tapusunman: “¿Hayk’aqllapas Bibliaq yachachisqanta entiendeyta munarankichu? ”
nispa. Kutichisqanpin reparasun Bibliata respetanchus icha manachus chayta.
Otaq Bibliamanta huk textota qhawachispa tapusunman: “¿Allinpaqchu qhawarinki kay textoq nisqanta? ” nispa.
Allin akllasqa tapuykunata ruwaspaqa Jesús hina askha runakunata yanapasun predicacionpi.
Qatiqnin parrafokunapi qhawasunchis tapuykunata ruwaspa imakunamanta cuidakunanchis chayta.
Jesusqa allin tapuykunatan ruwaran
Manataq runakunata nishuta tapupayananchischu chayqa, ¿imaynatan yuyaykusqankuta willachikusunman?
Runakunaq yuyaykusqantaña yachayta munanchis chaypas, manan p’enqachinanchischu nishuta tapupayaspa.
Aswanmi Jesús hina kananchis.
Aswanmi allin tapuykunawan uyariqninkunata yuyaymanachiran.
Chaymantapas munakuywanmi uyariran allin sonqoyoq runakunata, sumaqta rimaspataq uyariqkunaq sonqonta thak nichiran.
Lliwpas mana manchakuspan Jesusman willakuranku llakikuyninkuta.
Ñoqanchispas manan nishutaqa tapupayananchischu uyariqninchiskunata, chhaynapin paykunaqa mana manchakuspa willawasunchis Bibliaq yachachisqanmanta ima yuyaykusqankuta.
15, 16.
¿Imaynatan runakunawan parlata tupachisunman religionmanta rimaspa?
Manan allin akllasqa tapuykunallawanchu parlataqa tupachisunman, tupachillasunmantaqmi allin yuyaymanasqata imatapas nispa, chaymantataq suyasunman uyariqninchispa rimananta.
Chaytan Jesús ruwaran Nicodemoman kayta nispa: “Pipas Diospa qhapaqsuyunpi [reinonpi] kananpaqqa wakmantan nacenan ”, nispa.
Jesuspa chhayna rimasqanmi Nicodemota anchata yuyaymanachiran, chaymi payqa kaq pacha tapuykuran, makillataq uyariran Jesuspa kutichisqanta.
Jesuspa ruwasqanta hina ruwasun chayqa, atisunmi runakunawan parla tupachiyta.
África, Europa oriental, Latinoamérica nisqakunapi rimakushallanpuni askha religionkuna paqarimusqanmanta.
Chay llaqtakunapiqa runakunawan parlayta qallarisunman kay hinata nispa: “Llakikunin askha religionkunaq paqarimusqanmanta.
Ichaqa yachanin pisi tiempollamanta cheqaq religión llapa runakunata hukllachananta.
¿Munawaqchu chay sucedenanta? ”
nispa. Sichus runakunaman sumaq suyakuyninchismanta willasunchis chayqa, yaqapaschá paykunaqa willawasunman ima yuyaykusqankuta.
Chaymantapas, sichus iskay kutichiyllaman apaq tapuykunata ruwasun chayqa, uyariqninchiskunaqa ratulla kutichinkuman tapusqanchista.
Kutichisqankuta uyarispataq Bibliamanta huk otaq iskay textota qhawachispa tapusqanchista kutichisunman (Isaías 11: 9; Sofonías 3: 9).
Sichus makilla uyarisun kutichisqankuta chayqa, yachasunmi hukpi kutispa imamanta rimanata.
Jesusqa uyariranmi wawakunata
¿Imaynapin yachanchis Jesús wawakunapi interesakusqanta?
Jesusqa manan kuraqkunallapichu interesakuran.
Wawakunapipas interesakuranmi, chaymi yacharan imakunapi pukllasqankuta, imakunamanta rimasqankutapas.
Mayninpiqa, wawakuna ñoqaman hamuchunku nisparaqmi waqyakuran.
Jesuspa uyariqninkuna ukhupiqa kallarantaqmi askha wawakunapas.
Wawakuna Jesusta: Mesías, nispa waqyakuqtinkun Jesusqa makilla uyariran waqyakusqankuta, nirantaq: Kay wawakunaq ruwasqanqa Bibliapi qelqasqaña karan, nispa.
Kunanpas askha wawakunan Jesuspa yachachisqan kayta munanku.
¿Imaynatan paykunata yanapasunman?
18, 19.
¿Imaynatan wawanchiskunata yanapasunman Jesuspa yachachisqan kanankupaq?
Sichus wawanchiskunata yanapayta munanchis Jesuspa yachachisqan kanankupaq chayqa, uyarinanchismi paykunata.
Reparananchismi imayna yuyaykusqankuta, manapaschá Diospa munasqanman hinachu yuyaykushankuman.
Imataña niwaqtinchispas sumaqllata rimapayananchis.
Chaymantataq Bibliapi textokunata qhawachispa entiendechisunman Jehová Diospa kamachikuyninkunata.
Wawakunata tapuyqa allinmi, ichaqa kuraqkuna hinan paykunapas mana munankuchu nishu tapupayanata.
Nishu tapupayananchistaqa aswanmi pisillapi willasunman imayna sientekusqanchista.
Imamantachá rimashanchis chayman hina nisunman: Ñawpaqpin ñoqaqa imapas karuqtinqa khaynata chhaynata sientekurani, nispa; hinaspataq tapusunman: “Qanri, ¿hayk’aqllapas chhaynata sientekurankichu? ” nispa.
Kutichisqanman hinataq Bibliaq nisqanwan yanapachikuspa wawanchista kallpachasunman.
Jesuspa yachachisqanta hinapuni yachachisun
20, 21.
¿Imanaqtinmi tukuy yuyaywan runakunata uyarinanchis?
Qhawasqanchispas hina, wawanchiswan otaq mayqen runawanpas Biblimanta rimaspaqa allintan uyarinanchis.
Chhaynapin rikuchisun munakuq, huch’uyaykukuq, khuyapayakuq, respetaq ima kasqanchista.
Sichus predicashaspa yachachishaspa tukuy yuyaywan runakunata uyarisun chayqa, yachasunmi imamantachus rimayta munanku chayta.
Chaymantataq Jesuspa yachachisqanta hina yachachispa paykunata yanapananchis.
Chayta ruwaqtinchisqa anchatapunin kusikusun.
¿Imaynata kutichisunman?
• ¿Imaynatan Jesús runakunawan willachikuran imapi yuyaykusqankuta?
• ¿Imanaqtinmi Jesús yachachisqankunata uyariran?
• Predicaspapas yachachishaspapas, ¿imanispan tapusunman runakunata?
• ¿Imaynatan wawakunata yanapasunman Jesuspa yachachisqan kanankupaq?
Askha runakunañan teqsimuyuntinpi thakpi huk nisqallataq kawsashanku
¿IMAN kanman thakpi kawsay huk nisqalla kawsaypas?
Wakin runakunapaqqa mana t’aqanakuspa mana maqanakuspa kawsaymi.
Sichus askha suyukuna thakpi kanankupaq rimanakunku chayqa, kallpachakunankun thakpi huk nisqalla kawsanankupaq.
Ichaqa manan chhaynachu.
Askha kutiña thakpi kawsanankupaq rimanakunku chaypas, manan hunt’ankuchu.
Teqsimuyuntinpin kamachikuqkunaqa allinnillankupi yuyaykunku, paykunamanqa manan imapas qokunchu thakpi kawsay huk nisqalla kawsaypas.
Chaymi wakin suyukunaqa astawanraq armakuna ruwayta munanku.
Iskay suyukunapi manaña maqanakuy kanchu chaypas, manan chayraykuchu nisunman, thakpi huk nisqalla kawsashanku nispa.
Yachanapaq, sichus iskay runakunata valeanakunankupaq qhawanakushaqta rikuwaq chayqa, ¿niwaqchu thakpin kashanku nispa?
Manan riki.
Chhaynallapitaqmi askha suyukuna tarikunku: qonqayllamantan mayqen suyupas hatun maqanakuyta qallarichinman, chaymi runakunaqa manchasqallaña kawsanku.
Ichaqa, ¿imatan ruwashanku hatun maqanakuykuna mana qallarinanpaq?
Armas nucleares nisqa: runakunata t’aqanachin
1968 watapin rimanakuranku arma nuclear nisqata otaq phataq bombakunata amaña ruwanankupaq, chaypin askha runakuna confianku, chay rimanakuymi Tratado de No Proliferación Nuclear nisqa.
Chay rimanakuypin kashan iskay kamachikuykuna, hukninpin nin: chay armata manaraq ruwaq suyukunaqa manan ruwanankuchu, nispa; hukninpitaq nin: chay armata ruwaq suyukunaqa amañan ruwanankuchu, nispa.
Pachak pusaq chunka suyukunañan rimanakunku chay armata amaña hayk’aqpas ruwanankupaq. Chay ruwasqankuqa ancha allinmi.
Ichaqa, wakin suyukunan chay rimanakuyta mana allinpaq qhawarinku, chaymi ninku, mana armayoq kanaykuta munaspan hark’awanku phataq bombakuna ruwanaykuta, nispa.
Hinaspapas, wakin suyukunan iskayapunkuman chay rimanakuyta hunt’anankupaq.
Wakin suyukunan nillankutaq, chay armakunataqa necesitaykun defiendekunaykupaq, manan chaninchu chay armakuna ruwanaykuta hark’awasqankuqa, nispa.
Chaymantapas, manan mayqen suyutapas hark’ankuchu energía nuclear nisqata ruwanankupaq, chay energía nuclear nisqaqa sinchi kallpayoqmi chay kallpan hatun makinakunata kuyurichin k’anchay kananpaq.
Wakin suyukunan chay tunpalla phataq bombakunata pakallapi ruwashanku.
Hinaspapas, armayoq suyukunaqa manan hunt’ashankumanchu chay Tratado de No Proliferación Nuclear nisqata.
Chaymi rimanakuy contra rimaq runakuna ninku: hatun suyukunapi kamachikuqkunaqa manan armankutaqa pisiyachiytapas chinkachiytapas munanqakuchu, nispa. Huk qelqa nillantaq: chayta ruwanankupaqqa “kay tiempopi cheqninakuq suyukunan allinpi kawsananku, ichaqa manan chhaynachu kanqa ”, nispa.
Rikusqanchisman hina, maytaña runakuna kallpachakunku teqsimuyuntinpi huk nisqalla kawsanankupaq chaypas, manan atinkuchu.
Biblia estudiaqkunan ichaqa chayta yachankuña, Diospa Simin Qelqan nin: “Runaqa manan yachakunchu imayna kanantapas ”, nispa (Jeremías 10: 23).
Nillantaqmi: “Runapaqqa kanmi cheqanman rikch’akuq ñan, p’uchukayninmi ichaqa wañuna ñan ”, nispa (Proverbios 16: 25).
Arí, kay pachapi kamachikuqkunaqa manan hayk’aqpas runakunata hukllachayta atinqakuchu.
Ichaqa manan chayraykuchu llakikunanchis.
¿Pitaq hukllachawasunman?
Bibliaq nisqan hina, Diosmi prometen teqsimuyuntinpi runakuna huk nisqalla kawsanankupaq, runakunan ichaqa mana hayk’aqpas paykunallamanta chayta atinqakuchu.
Chaytaqa Kamaqllan atinqa.
Diosqa hunt’anqapunin prometesqanta wakin runakunaña chhayna kananmanta iskayanku chaypas.
Qallariymantapachan Jehová Diosqa munaran kay pachapi runakuna thakpi kusisqa kawsanankuta, Bibliaq nisqanman hina chaytaqa hunt’anqapunin.
* Qatimuq textokunan chayta rikuchin.
• “Hamuychis, Señor Diospa ruwasqankunata rikuychis, kay pachapi musphana ruwasqankunata qhawaychis.
Paymi teqsimuyuntinpi awqa - tinkuykunata [otaq guerrakunata] qolluchin, wach’ina p’eqtakunatapas lanzakunatapas p’akirqarin, carretakunatapas ruphaykachin. ”
(SALMO 46: 8, 9.)
• “Imaynan lamar - qochaqa unuwan hunt’a kashan, chay hinan kay pachaqa Señor Diosta reqsiq runakunawan hunt’a kanqa, chayraykun Diospa lliw ch’uya orqonpiqa manapuni chhikan mana allinpas kanqachu. ” (ISAÍAS 11: 9.)
• “Señor Diosqa wiñaypaqmi wañuytapas chinkachinqa, llapaq ñawinmantan waqaytapas ch’akichinqa, llapan pachantinpi imaymana llakikunawan llaqtanpa p’enqakuynintan chinkachipunqa.
Señor Diospunin chayta nin. ” (ISAÍAS 25: 8.)
• “Ñoqanchismi ichaqa Diospa prometewasqanchis mosoq hanaq pachata mosoq hallp’a pachatawan suyashanchis, chaykunapiqa tukuy imapas chaninkaman kanqa. ”
• “Diosmi paykunaq ñawinkumanta tukuy weqeta pichanqa, manan wañuypas kanqañachu, manallataqmi llakikuypas, waqaypas, nanaypas kanqañachu, ñawpaqkaqkunaqa manaña kapusqanrayku. ”
Chay promesakunapin tukuy sonqowan iñinanchis, Jehová Diosqa kamaqninchismi, payqa atiyniyoqmi kay pachaman thak kawsayta huk nisqalla kawsaytapas apamunanpaq.
Chaymantapas payqa munanmi chhaynapi kawsananchista.
Bibliaq prometesqan hina, Diosqa ‘ munayninman hinan ’ ‘ hanaq pachapi kaqkunatapas kay pachapi kaqkunatapas llapallanta Cristopi huñuykunqa ’.
Diosmi prometewanchis ‘ mosoq hallp’a pachata ’, “chaykunapiqa tukuy imapas chaninkaman kanqa ” chayqa manan mosqoyllachu.
Pay kikinmi niwanchis: “Rimasqay simiyqa manan hinallachu kutimuwanqa, aswanpas imachus munasqaytan ruwanqa, hinaspan kamachisqayta llapantapuni hunt’anqa ”, nispa (Isaías 55: 11).
Diospa Simin hukllachawanchis
Yachasqanchis hina, religionmi astawanqa runakunata t’aqashan.
Chayta rikuspan Diospi iñiq runakuna musphankuraq. ¿Manachu Diospi iñiq runakuna thakpi huk nisqallataq kawsananku?
Religionña teqsimuyuntinpi runakunata t’aqashan chaypas, manan Jehová Diospa huchanchu nitaq Bibliapas chaytaqa yachachinchu.
Aswanqa llapa religionkunan huchayoq kanku, Diospa yachachikuyninta kasukuymantaqa runakunaq yachachisqantan kasukunku huk nisqalla kawsanankupaq.
Chaymi payqa niran: “¡Iskay uyakuna! Allintamá qankunamanta profeta Isaiasqa nisqa: ‘ Kay runakunaqa simillanwanmi yupaychawan, sonqonkutaq ichaqa ñoqamanta karupi kashan.
Yanqanpaqmi yupaychawanku, yachachikuyninkupas runaq yachachikuynillanmi ’ ”, nispa.
Cheqaq religionmi ichaqa runakunata hukllachan.
Chaymantan profeta Isaías niran: “Hamuq p’unchaykunapin Señor Diospa wasin orqo aswan hatunkaray kanqa, llapa orqokunamantapas aswan alton kanqa.
Llapa suyu runakunan chayman qhochurikamunqaku.
Señor Diosmi suyukunaq ch’aqwayninta chaninchanqa, askha llaqtaq churanakuynintan t’aqtanqa.
Paykunaqa manañan awqa - tinkuypaq [otaq guerrapaq] yachaqanqakuñachu, manan mayqen suyupas huk suyuwan maqanakunqañachu, espadankumantapas yapuna rejakunatan ruwakapunqaku, lanzankunamantapas ichhunakunatan ruwakapunqaku ” (Isaías 2: 2, 4).
Jehová Diospa testigonkunaqa yaqa iskay pachak kinsa chunka suyukunapiñan Diospa yachachisqanta kasukuspa thakpi huk nisqallataq kawsashanku.
¿Imarayku huk nisqalla kawsanku?
Apóstol Pablon qelqaran: “Munakuq sonqo kaychis, munakuymi tukuy imatapas sumaqta hukllaman tukuchin ”, nispa.
“Hukllaman tukuchin ” nisqa simiqa griego simimantan t’ikrakun, chay simin tupan cuerpopi kaq hank’ukunawan.
Kay hank’ukunaqa waskha hinan, chay hank’ukunan tullukunata hukllachan, sonqotapas, ruruntapas allinta takyachin.
Chhaynallatataqmi munakuypas runakunata hukllachan.
Cristo hina munakuyniyoq kasun chayqa, imaymana ayllumanta runakunawanmi thakpi huk nisqallataq kawsasun.
Chay munakuymi yanapawanchis Jesuspa nisqanta kasukunanchispaq, paymi niran: “Imaynatachus runakunaq ruwanasuykichista munankichis, chhaynallatataq qankunapas paykunata ruwaychis ”, nispa.
Kay sumaq yachachikuymi runakunata yanapashan mana cheqninakuspa kawsanankupaq.
‘ Munanakunku ’
Jesusmi niran: “Ñoqaq yachachisqaykuna kasqaykichista llapa yachanqaku qankuna munanakuqtiykichis ”, nispa, Jehová Diospa testigonkunaqa chay kamachikuyta hunt’aspan rikuchinku Jesuspa cheqaq yachachisqankuna kasqankuta.
Chhayna munanakusqankuqa allintapunin sut’inchakuran ayllukuna ukhupi maqanakuy kaqtin, llaqtapi ch’aqwaykuna kaqtinpas. 1994 watapin Ruanda suyupi runakunata askhanpi wañuchiranku, chaywanmi Jehová Diospa testigonkunaqa sasachakuypi tarikuranku, chhaynaña karan chaypas cheqaq munanakusqankutan rikuchiranku.
Hutu ayllumanta Testigokunaqa kawsayninkuta peligropi churaspan tutsi ayllumanta wayqe panankunata pakaykuranku ama wañuchisqa kanankupaq.
Ichaqa manan runakunallaqa teqsimuyuntinpi munakuyta thak kayta mast’ariyta atinkumanchu.
Bibliaq yachachisqanman hina, Diosmi akllasqan tiempopi chayta ruwanqa.
Chaywanpas, thakpin huk nisqallataqmi kawsasunman.
Jehová Diospa testigonkunan chhaynapi kawsanku, paykunan qayna wata waranqa - waranqa horata predicaranku runakunata Bibliamanta yachachispa.
Millonninpi runakunan Diospa Siminta kasukuspa teqsimuyuntinpi huk nisqalla mana cheqninakuspa kawsashanku.
Paykunan kanku Arabia, Palestina, Armenia, Turquía, Alemania, Rusia suyukunamanta.
¿Astawan yachayta munawaqchu imaynatan Diospa Simin Qelqa runakunata hukllachashan chaymanta?
Chhayna kaqtinqa llaqtaykipi tiyaq Jehová Diospa testigonkunata maskhay otaq qelqawaq kay revistapi tarikuq mayqen direccionmanpas, chay direccionkunan kashan iskaykaq paginapi.
nisqa libropi 3 capitulopi astawan yachanki runakunapaq Diospa munasqanmanta, chay librotaqa Jehová Diospa testigonkunan ruwan.
[4 paginapi foto]
Bibliaq yachachisqanmi yanapawanchis huk nisqalla kawsananchispaq
Jehová Diospa Siminqa kawsaqmi
Hageo, Zacarías qelqakunamanta akllasqa yachachikuykuna
PHISQA pachak iskay chunka watan kashan, manaraq Jesús hamuqtin (m.J.h.).
Chunka soqtayoq watañan karun Babilonia llaqtamanta kutimuq judío runakuna Jerusalén llaqtapi yupaychana wasita teqsichasqankumantapacha, ichaqa sinchi hark’apakuy kasqanraykun mana chay wasita hatarichisharankuchu.
Chaymi Jehová Diosqa kamachiran profeta Hageota siminmanta willananpaq iskay killa qhepamantaq profeta Zacariasta kamachiran.
Iskayninkun Diospa llaqtanta kallpacharanku yupaychana wasita hukmanta sayarichinankupaq.
Willasqankuqa allinmi karan, chaymi phisqa wata qhepaman yupaychana wasi sayarichiyta tukuranku.
Chay iskaynin profetakunaq predicasqanqa sutinkuwan sutichasqa librokunapin tarikun; Hageo libron 520 watapi m.J.h. qelqayta tukukuran Zacarías librotaq 518 watapi m.J.h.
Diosqa chay iskay profetakunata hinan ñoqanchistapas kamachiwanchis runakunaman Reinomanta willananchispaq Bibliamanta yachachinanchispaqpas, chaytaqa kay millay pacha manaraq p’uchukashaqtinmi hunt’ananchis.
Qhawarisun imaynata yanapawasunman profeta Hageopa Zacariaspa qelqasqan librokuna.
“IMAYNATACHUS KAWSASQAYKICHISTA ALLINTA QHAWARIKUYCHIS ”
(Hageo 1: 1 – 2: 23)
Profeta Hageoqa pachak chunka iskayniyoq p’unchaypi hinan tawa sumaq willaykunata willaran.
Ñawpaqkaq willakuypi niran: “Imaynatachus kawsasqaykichista allinta qhawarikuychis.
Orqokunata wichaspa kurkukunata apamuychis, hinaspa yupaychana wasita wakmanta sayarichiychis.
Ñoqan chaywan kusikusaq, hinaspan hatunchasqa kasaq, ninmi Señor Diosqa ”, nispa (Hageo 1: 7, 8).
Runakunataq chayta uyarispa kasukuranku.
Iskaykaq willakuypi, Jehová Diospa promesanmanta kayta willaran: “Yupaychana wasiytataq anchata qhapaqchasaq ”, nispa (Hageo 2: 7).
Kinsakaq willaypi kayta sut’incharan: Jehová Diosmi qhellita hina qhawariran Israel ‘ suyu runakunata, tukuy ruwasqankutapas ’ yupaychana wasi sayarichiyta saqesqankurayku.
Chaywanpas yupaychana wasita wakmanta hatarichisqankumantapachan ‘ saminchanan ’ karan.
Tawakaq willakuypitaq kayta niran: Jehová Diosmi ‘ suyukunaq atiyninta qolluchinqa ’ Zorobabeltataq “selloyoq anillota ” hina kamachinanpaq churanqa, nispa (Hageo 2: 14, 19, 22; 2: 23, NM).
Bibliamanta tapuykuna kutichiykunapiwan:
1: 6. ¿Ima ninanmi “ukyankichismi, ichaqa ch’akichikushallankichismi [otaq manan machankichischu] ” nisqa rimay?
Vinoq pisiyasqanmantan rimashan.
Jehová Diosqa manan Israel llaqtata saminchasharanchu chaymi vinonku pisiyapuran manan machanankupaqpas ayparanchu.
2: 6, 7, 21, 22. ¿Pitaq chhaphchirin llapa suyukunata, imapaqmi chayta ruwan?
Jehová Diosmi Reinomanta willakuykunawan ‘ llapa suyukunata chhaphchirishan ’.
Chay willakuykunawanmi llapa suyumanta ‘ qhapaq kaykuna [“Dios sonqo runakuna ”, NM] ’ Jehová Diospa wasinman haykuspa qhapaqchashanku.
Tiempowanqa, “Tukuy - atiyniyoq Señor Diosmi ” ‘ chhaphchinqa hanaq pachata, kay pachata, lamar - qochata, ch’aki hallp’a patatapas ’ chhaynapin millay kawsayta kay pachapi tukuchinqa.
2: 9. ¿Imaynapin ‘ qhepakaq wasiq sumaq - kayninqa aswanraq kanqa ñawpaqkaqmanta ’?
Kinsapi: chay wasiqa aswan unayta qheparan, aswan allin yachachiqmi chay wasipi yachachinan karan, wak llaqtamanta runakunan chaypi Jehová Diosta yupaychananku karan.
Salomonpa ruwasqan wasiña tawa pachak iskay chunka watata qheparan chaypas (1027 - 607 m.J.h.), ‘ qhepakaq wasiqa ’ phisqa pachak pusaq chunka watatan qheparan, 515 watapi m.J.h. tukukusqanmantapacha 70 watakama J.h.q.
Chaymantapas, Mesías Jesucriston kay ‘ qhepakaq wasipiqa ’ yachachiran, aswan askha runakunataq Diosta yupaychanankupaq hamuranku.
1: 2 - 4.
Manaña runakuna uyariwasunchu predicasqanchista chaypas, manan chayraykuchu munasqanchista maskhananchis aswanpas ‘ Diospa qhapaqsuyunta [otaq reinonta], [...] ñawpaqtaqa maskhananchis ’.
1: 5, 7.
‘ Imaynatachus kawsasqanchista allinta qhawarikuyqa ’ allinninchispaqmi, chhaynapin reparasun Jehová Dioswan allinpi kasqanchista.
1: 6, 9 - 11; 2: 14 - 17.
Hageoq tiemponpiqa anchatan runakuna afanakuranku llank’anankupaq ichaqa manan askhatachu chaskiranku llank’asqankumanta.
Manan Jehová Diospa saminchayninta otaq bendicionninta chaskirankuchu yupaychana wasi sayarichiyta saqepusqankurayku.
Ñoqanchisqa manan chay runakuna hinachu kananchis aswanpas tukuy sonqowanmi Diospa munasqanta ruwananchis. Qhapaqña wakchaña kanchis chaypas, ‘ Señor Diospa saminchayninmi qhapaqyachikunqa ’ (Proverbios 10: 22).
2: 15, 18.
Jehová Diosqa yupaychana wasi sayarichisqankumantapachan judío runakunata kallpacharan manaña ñawpaq ruwasqankuta ‘ sonqonkupi yuyaykunankupaq ’ aswanpas yupaychana wasi sayarichiypi yuyaykunanpaq.
Kaqllatataqmi ñoqanchispas kunanmanta ñawpaqman kallpachakunanchis Jehová Diosta yupaychananchispaq.
‘ MANAN RUNAQ KALLPANWANCHU, ASWANPAS ESPIRITUYWANMI ’
(Zacarías 1: 1 – 14: 21)
Zacariasqa profetizayta qallarispan judío runakunata kallpacharan Jehová Diosman ‘ kutirikunankupaq ’ (Zacarías 1: 3).
Jehová Diosmi yanaparan yupaychana wasita wakmanta hatarichinankupaq, chaytan rikuchiran pusaq rikhuriykunawan (qhawariy “Zacariaspa pusaq rikhuriykuna rikusqan ” nisqa recuadrota).
Yupaychana wasiqa tukukuran ‘ manan ejercitowanchu, manan runaq kallpanwanchu, aswanpas [Jehová Diospa] espiritunwanmi ’ (Zacarías 4: 6).
Ch’ikchimuq nisqa sutiyoq qharin “Jehová Diospa wasinta wasichanqa ”“ sacerdote hinataq tiyananpi tiyaykunqa ” (Zacarías 6: 12, 13, NM).
Betel llaqta runakunan tawa kutita ayunaqku Jerusalén llaqtaq thunikusqanta yuyarinankupaq, chaymanta astawan yachanankupaqmi Jerusalén llaqtata rinku sacerdotekunata tapuq.
Chay ayunasqankuqa ‘ q’ochukuymanmi, kusikuymanmi, kusikuy fiestakunamanmi tukupunan ’ karan, chaytan Jehová Diosqa Zacariaswan willachiran (Zacarías 7: 2, 3; 8: 19).
Zacariasqa iskay willakuykunapin huchacharan askha suyukunata millay profetakunatawan, willallarantaqmi Mesiasmanta profeciakunata, Diospa llaqtanpi ch’uya yupaychay kananmantawan (Zacarías 9: 1; 12: 1).
Bibliamanta tapuykuna kutichiykunapiwan:
2: 1. ¿Imarayku huk qhari tupuna cordelwan Jerusalén llaqtata medisharan?
Chhayna ruwasqanmi rikuchiran Jerusalén llaqta muyuriqpi perqakuna hatarichisqa kananta.
Ichaqa huk angelmi niran: Jerusalén llaqtan mast’arikunqa Jehová Diospa pakaykusqantaqmi kanqa, nispa (Zacarías 2: 3 - 5).
6: 11 - 13.
¿Kamachikuqmanchu Josué tukupuran uma sacerdote kananpaq coronata umanman churaqtinku?
Manan, payqa manan Davidpa mirayninmantachu karan; ichaqa coronata uman pataman churasqankun rikuchiran, Mesías uma sacerdote hina kamachikuq hina kananta.
Chay Ch’ikchi nisqa sutiyoq qharimanta willaq profeciaqa Kamachikuq Sacerdote Jesucristopi hunt’akun (Jeremías 23: 5).
Imaynan Josuepas yupaychana wasipi uma sacerdote karan judío runakunata yanapananpaq, chhaynallatataqmi Jesucristopas Jehová Diospa espiritual yupaychana wasinpi uma sacerdote hina kashan cheqaq yupaychayta mast’arinanpaq.
8: 1 - 23. ¿Hayk’aqmi hunt’akun kay textopi chunka willakuykuna?
Sapanka willakuykunan qallarin “Señor Diosmi nin ” nisqa simiwan, chhaynapin Jehová Dios prometesharan llaqtanman thak kayta qonanpaq.
Wakin promesakunan hunt’akuran 600 watapi m.J.h., ichaqa yaqa llapanmi 1919 watamanta kunankama hunt’akushan.
8: 3. ¿Imarayku Jerusalenta sutichakuran “cheqaq kaqpa kanan llaqta ” nispa?
Jerusalenqa 607 watapi m.J.h., manaraq thunisqa kashaqtin mana ‘ kasukuq ’ llaqta karan, chaypin tiyaranku mana allin ruwaq profetakuna, sacerdotekuna, mana kasukuq runakunapas (Sofonías 3: 1; Jeremías 6: 13; 7: 29 - 34).
Ichaqa yupaychana wasita tukusqankumantapachan Jehová Diosman prometeranku yupaychanankupaq, chaypin ch’uya yupaychay kanan karan, chaymi “cheqaq kaqpa kanan llaqta ” nispa Jerusalenta sutichakuran.
11: 7 - 14. ¿Imatan Zacarías rikuchiran “khuyakuq ”“ Hukllachay ” nisqa tawnakunata p’akispa?
Zacariasmi michinan karan ‘ nak’anapaq t’aqasqa ovejakunata ’, chay ovejakunaqa llaqtapi umalliqkunaq ñak’arichisqan llanp’u sonqo runakunan.
Zacariastan michiq Jesucristowan tupachikushan, paytan Diosqa judío runakunata michinanpaq kachamuran, ichaqa manan uyarirankuchu.
Chaymi Jehová Diosqa judío runakunawan Kamachikuy Simipaq rimanakuy ruwasqanta p’akiran, chaytan “Khuyakuq ” tawnaq p’akikusqan rikhuchiran.
“Hukllachay ” tawnaq p’akikusqantaq rikuchiran Israel llaqtawan Judá llaqtawan t’aqanakusqanta, chay llaqtakunaqa manañan Jehová Diosta huk nisqallachu yupaycharanku.
12: 11. ¿Iman ‘ Meguido pampapi Hadad - rimonpi ’ waqay?
Kamachikuq Josiasmi “Meguido pampapi ” wañuran Egipto suyumanta Nekó sutiyoq faraonwan maqanakuspa, wañusqanmantan anchata waqaspa takirankuraq, chaytaqa watan - watanmi yuyariranku (2 Crónicas 35: 22 - 25).
‘ Hadad - rimonpi ’ waqayqa Josiaspa wuñusqanmanta waqasqankuwanmi tupan.
1: 2 - 6; 7: 11 - 14.
Jehová Diosqa wakmantan chaskiran kasukuq runakunata, chay runakunan tukuy sonqomanta payta yupaycharanku.
Wakin runakunan ‘ ichaqa mana kasukuyta munarqankuchu, aswanpas [Diosta] qheparparirqanku, uyariq roqt’un kapurqankupas ’ chaymi Diosqa mana uyariranchu mañakusqankuta.
4: 6, 7.
Diospa espiritunpaqqa manan imapas sasachu, chaymi yupaychana wasita wakmanta sayarichiranku.
Sichus Diospi iñisun chayqa, ima sasachakuykunatapas atipasunmanmi.
4: 10.
Zorobabelpas llank’aqkunapas Jehová Diospa kamachisqanman hinan yupaychana wasi sayarichiyta tukuranku.
Chaymi huchayoq runakunapaqqa mana sinchi sasachu Diospa munayninman hina kawsay.
7: 8 - 10; 8: 16, 17.
Jehová Diospa allin qhawarisqan kananchispaqqa, chanin kaqta ruwananchis, sumaq sonqo, khuyapayakuq kananchis, cheqaq kaqtataqmi rimananchispas.
8: 9 - 13.
Jehová Diosqa saminchawasunmi tukuy ‘ kallpawan ’ paypaq llank’aqtinchis.
Saminchawaqtinchisqa thak kaypin mana manchakuspataqmi kawsasunchis, Jehová Dioswanpas allinpi kasunchis.
12: 6.
Jehová Diospa llaqtanpi umallikunaqa ‘ nina sansa hina ’ kananku, rawrashaq sonqoyoqmi kananku Diospaq llank’aspanku.
13: 3.
Maytaña munakunchis runamasinchista otaq familianchista chaypas, Jehová Diosta, llaqtanwan kamachiwasqanchistan astawanqa kasukunanchis.
13: 8, 9.
Jehová Diosmanta karunchakuspa contranpi hatariqkunaqa askhan karanku: kinsa t’aqamanta iskay t’aqa.
Kinsa t’aqamantaqa huk t’aqallan ninawan hina ch’uyanchasqa karan.
Kay tiempopipas askhan cristianon kayku niqkunaqa, chay runakunaqa manan Jehová Diospa allin qhawarisqanchu kanku.
Ichaqa pisi t’aqa runakunan — hawisqa cristianokuna — Jehová Diosmanta ‘ mañakushanku [otaq “sutinmanta waqyakushanku ”, NM] ’ Diospa kamachikusqanta kasukuspataq ch’uyanchakushanku.
Hawisqa cristianokunapas paykunawan kuska llank’aqkunapas ruwasqankuwanpunin rikuchinku Jehová Diospa testigon kasqankuta.
Tukuy sonqowan ruwanapaq kallpachakunanchis
¿Imaynatan yanapawanchis Hageopa Zacariaspa predicasqan?
Willasqankuqa anchatan judío runakunata kallpacharan yupaychana wasita wakmanta hatarichinankupaq, ñoqanchistapas anchatan kallpachawanchis tukuy sonqowan Reinomanta predicananchispaq, runakunaman yachachinanchispaqpas.
Zacariasmi Mesiasmanta willaspa niran: “Asnopi sillaykusqan ” hamunqa, ‘ kinsa chunka qolqepaqmi ’ hap’ichisqa kanqa, k’irisqa kaqtinmi ‘ ovejakuna ch’eqechisqa kanqa ’, nispa (Zacarías 9: 9; 11: 12; 13: 7).
Chay profeciakunaq hunt’akusqanpi yuyaymanayqa anchata iñiyninchista kallpachan.
Arí, kallpachawanchismi Diospa Siminpi hap’ipakunanchispaq, qespichisqa kananchispaq qokuyninkunapi iñinanchispaqpas.
Qhawariy 1996 wata 1 enero La Atalayata 9 - 22 paginakunata.
[9 paginapi recuadro]
ZACARIASPA PUSAQ RIKHURIYKUNA RIKUSQAN
1: 8 - 17.
Yupaychana wasiq tukukunanmanta, Jerusalén llaqta, Judá suyupi wakin llaqtakunapas saminchasqa kananmantawan willan. 1: 18 - 21.
Judá llaqtapi ‘ tiyaqkunata ch’eqechiq atiyniyoq suyukunaq ’ chinkananmanta willan, paykunan kanku Jehová Diospa contranpi hatariq kamachikuqkuna. 2: 1 - 13.
Jerusalén llaqtaq mast’arikunanmanta, ‘ muyuriqninpi nina perqa hina ’ Jehová Dios chay llaqtata pakaykunanmantawan willan. 3: 1 - 10.
Yupaychana wasita wakmanta hatarichinankupaq Satanaspa hark’asqanmanta, uma sacerdote Josué ch’uyanchasqa qespichisqa kasqanmantawan willan. 4: 1 - 14.
Sinchi sasachakuykunaq chinkananmanta, kamachikuq Zorobabel yupaychana wasita tukunanmantawan willan. 5: 1 - 4.
Yuyaypi millay runakunaq ruwasqanta ñakan. 5: 5 - 11.
Millay kawsaykunaq tukukunanmanta willan. 6: 1 - 8.
[8 paginapi foto]
¿Imaynapin ancianokuna ‘ nina sansa hina ’ kananku?
Jehová Diospa kamachikuq kaynin Reinonpiwan
“Qanqa, Señor Diosniy, hatunmi atiyniyoqmi kanki, qanqa manchanataq qhapaqtaq Iliphlli - kayniyoqtaq kanki. [...]
Qanmi, Señor Diosníy, munaychakunki [kamachikunki]. ” (1 CRÓNICAS 29: 11.)
¿Imaraykun Jehová Dioslla hanaq pachapi kay pachapipas Kamachikunanpaq atiyniyoq?
“SEÑOR DIOSMI hanaq pachapi kamachikuy tiyananta churarqan, hinantin pachakunatataq kamachishan. ”
(Salmo 103: 19.) Chhaynatan salmista Diospa kamachikuq kayninmanta rimaran.
Paymi Kamaq, chaymi hanaq pachapipas kay pachapipas paylla Kamachikunanpaq atiyniyoq.
¿Imatan Daniel huk rikhuriypi rikuran?
Huk umalli kamachikunanpaqqa kananmi runakuna.
Jehová Diospas hanaq pachapi kamasqankunatan ñawpaqta kamachiran: sapan Churinta angelkunatawan.
Pachak - pachak watakuna qhepamanmi huk rikhuriypi profeta Daniel Jehová Diosta kamachikushaqta rikuran: “Qhawashaqtiymi, kamachikuy tiyanakunata churarqanku, Yuyaq Runataq [otaq wiñay kawsaq Dios] tiyaykurqan. [...]
Waranqaq waranqanmi payta servirqanku, mana yupay atiymi ñawpaqenpi sayasharqanku ” (Daniel 7: 9, 10).
Jehová Diosqa — ‘ Yuyaq Runa ’ — waranqa - waranqa watakunamantañan hanaq pachapi wawankunata kamachin.
Paykunan Diospa munayninta ruwanku (Salmo 103: 20, 21).
¿Imakunatawanmi Jehová Dios kamachillantaq, imaynata kamachin?
Chay qhepamanmi Jehová Dios kay pachapi hanaq pachapipas tukuy imaymanata kamaran (Job 38: 4, 7).
Hanaq pachata qhawarispan runakuna reparanku llapa ch’askakunapas maychus muyunanpi k’apakta muyusqanta manapas hukpa kamachinantaraqchu necesitankuman hina.
Salmistan ichaqa kayta niran: “Paymi [Jehová Dios] kamachikurqan, chaymi kamasqa karqanku.
Señor Diosmi chaykunata maychus kanankupi wiñay - wiñaypaq churarqan, chaykunapaqmi kamachikuy simita churapurqan, chaytaqa manan p’akinqakuchu ”, nispa (Salmo 148: 5, 6).
Jehová Diospa kamachikuq kayninqa manan hayk’aqpas qolluranchu.
Payqa kamachishallaranpunin angelkunata, kay pachapi hanaq pachapi tukuy kamasqankunatapas (Nehemías 9: 6).
¿Imaynatan Jehová Dios rikuchin runakuna ukhupi kamachikuq kayninta?
Jehová Diosqa ñawpaq warmita qharita kamasqanpin rikuchillarantaq kamachikuq kayninta.
Kusisqa kawsanankupaqmi tukuy imaymana necesitasqankuta qoran, hinaspapas atiytan qoran animalkunata kamachinankupaq (Génesis 1: 26 - 28; 2: 8, 9).
Chaypin Diosqa sumaq sonqo kamachiq kasqanta rikuchiran, kamachinkuna hatunchasqantapas.
Adanpas Evapas wiñaypaqmi Paraisopi tiyankuman karan Jehová Diospa kamachikuq kayninta q’emiykuspaqa (Génesis 2: 15 - 17).
¿Imakunatan Jehová Diospa kamachikuq kayninmanta yachanchis?
¿Imatan chaykunamanta yachanchis?
Ñawpaq kaqpi, qallariymantapachan Jehová Dios tukuy kamasqankunata kamachishallaranpuni.
Iskay kaqpi, sumaq sonqo kamachikuq kasqanta yachanchis kamachinkunata hatunchaq kasqantapas.
Kinsa kaqpi, sichus Kamachiqninchista hina rikusun kasukusuntaq chayqa wiñaypaqmi kusisqa kawsasun.
Chaychá ñawpa Israel llaqtapi kamachikuq Davidpas kayta niran: “Qanqa, Señor Diosníy, hatunmi atiyniyoqmi kanki, qanqa manchanataq qhapaqtaq Iliphlli - kayniyoqtaq kanki. Qanpan hanaq pachapi kay pachapi tukuy kaqkunapas.
Qanmi, Señor Diosníy, munaychakunki, qanmi hatunchasqa Qollanaqa kanki ”, nispa (1 Crónicas 29: 11).
¿Imaraykun Diospa Reinonta necesitakun?
¿Imapin Diospa Reinon kamachikuq kayninwan tupan?
Jehová Diosllapunitaq kay pachapi hanaq pachapipas Kamachikuq chayqa, ¿imapin Kamachikuq kaynin Reinonwan tupan?
Manan payllachu kamachikun aswanmi huk runakunata churan paypa rantinpi kamachinankupaq.
Chhaynallatataqmi Jehová Diospas Reinonwan ruwan. Chay Reinotan churan kamachikunanpaq chaywanmi rikuchillantaq kamachikuq kayninta.
¿Imarayku Jehová Dios hukniraymantañataq kamachikuq kayninta rikuchiran?
Rikusqanchis hina imaymananmantan Jehová Dios Kamachikuq atiyninta rikuchin.
Huk sasachay rikhuriqtinmi Jehová Dios hukniraymantañataq kamachikuq kayninta rikuchiran.
Chay sasachakuymi rikhuriran huknin espiritual churin — Satanás — pay contra hatarispa Adanta Evatawan q’otuqtin.
Chhaynapin Jehová Diospa kamachikuq kaynin contra sayariran.
¿Imarayku chayta nikun?
Satanasmi Evata niran, chay sach’aq rurunta mikhuspaqa manapunin wañunkichischu nispa, chaywanmi kay hinata nisharan: Jehová Diosqa llullan manan hap’ipakunapaq hinachu, nispa.
Nillarantaqmi: “Diosqa yachanmi chayta mikhuqtiykichis hina ñawiykichis kicharikunanta, hinaspa Dios hina allinkaqta mana allinkaqta reqsiq kanaykichista ”, nispa.
Chayta nispan Satanás nishallarantaq, aswan allinmi kankichis Diosta mana kasukuspa munasqaykichisman hina kawsaspapas, nispa (Génesis 3: 1 - 6).
Chhaynata Diospa contranpi hatarispan Diospa kamachikuq kayninman churapakusharan.
¿Imaynatan Jehová Dios chayta qhawariran?
8, 9. a) ¿Imatan huk kamachikuq ruwanman kamachikuynin contra hatariqtinku?
b) ¿Imatan Jehová Dios ruwaran Edén huertapi pay contra hatariqtinku?
¿Imatan huk kamachikuq ruwanman kamachikuynin contra hatariqtinku?
Reparaq runakuna qhawarisqanman hinaqa manan mayqen kamachikuqpas hinallataqa qhawanmanchu.
Chay kamachikuq ancha sumaqña khuyapayakuqña kanman chaypas pay contra hatariqkunataqa huchachanqapunin, huk runatataqmi churanqa thak kawsayta apamunanpaq pay contra hatariqkunatapas chinkachinanpaq.
Chhaynatan Jehová Diospas — kamachikuq kayninpi — contranpi hatariqkunata kaqratopacha huchacharan.
Adanta Evatawanmi Edén huertamanta qarqopuran manaña wiñay kawsayta chaskinankupaq hinachu kasqankurayku (Génesis 3: 16 - 19, 22 - 24).
Jehová Diosqa Satanastapas huchacharanmi.
Chay huchachasqanpin willaran kamachikuq kayninta hukniraymanta rikuchinanta, chay kamachikuywan thak kayta sumaq kawsaytawan hinantinpi takyachinanpaq.
Diosmi Satanasta niran: “Qantawan warmitawanmi cheqninachisqaykichis, mirayniykitawanpas paypa miraynintawanpas, mirayninmi umaykipi t’ustusunki, qantaq talonninpi kaninki ”, nispa (Génesis 3: 15).
Chay profeciapi willasqan hina Jehová Diosmi huk ‘ mirayta ’ kachamunan karan Satanasta paywan kaqkunatapas ch’usaqyachinanpaq, chaywantaq rikuchinan karan Paylla kamachikuq kasqanta (Salmo 2: 7 - 9; 110: 1, 2).
a) ¿Pikunan kanku profeciaq willasqan ‘ miray ’?
b) ¿Ima niranmi apóstol Pablo ñawpaq kaq profecía imayna aparikusqanmanta?
Chay mirayqa Jesucriston, paywan kuska kamachikuq cristianokunapiwan.
Paykunan Diospa Reinonpi kamachimunqaku (Daniel 7: 13, 14, 27; Mateo 19: 28; Lucas 12: 32; 22: 28 - 30).
Qallariypin ichaqa mana imatapas chaymanta yachakuranchu.
Apóstol Pabloq nisqan hina, ñawpaq kaq profecía imayna aparikusqanqa ‘ wiñay - wiñay tiempomantañan Diospa ch’inlla pakasqan yachay ’ karan.
Pachak - pachak watakuna ñawpaqtaraqmi iñiyniyoq warmikuna qharikuna suyakuranku ‘ pakasqa yachay ’ sut’inchakunanta, ñawpaq kaq profeciaq nisqanman hina Jehová Diospa kamachikuq kaynin ch’uyanchakunantawan.
‘ Pakasqa yachay ’ pisi - pisimanta sut’inchakun
¿Imakunatan Jehová Dios Abrahanman sut’incharan?
Jehová Diosmi “qhapaqsuyunmanta [reinonmanta] pakasqa yachaykunata ” askha runakunaman pisi - pisimanta sut’incharan.
Hukninmi karan Abrahán, paytan sutichakuran Jehová “Diospa amigon ”, nispa.
Qhepamantaq niran: ‘ Reykunan qanmanta paqarinqa ’, nispa.
Aswan qhepamanmi nillarantaq: ‘ Mirayniykin [...] llapan ayllukunapaq samincha kanqa ’, nispa (Génesis 12: 2, 3; 17: 6; 22: 17, 18).
¿Pikunan millp’uq para unu qhepaman Satanaspa miraynin kapusqaku?
Abrahanpa kawsasqan ñawpa tiempomantaraqmi runakunaqa munasqankuman hinaña kamachikuranku.
Chaytan ruwaran Noeq hawayninpa churin Nemrodpas.
Bibliaq nisqan hina, chay runan “Diosman churapakuspa ”“ kay pachapi ñawpaqkaq atiyniyoq karqan ” (Génesis 10: 8, 9, NM).
Nemrod hinan llapa kamachikuqman tukuq runakunaqa Satanaspa munasqanta ruwaranku.
Chay runakunapas paykunata qatikuqkunapas Satanaspa mirayninmi karanku.
¿Imatan Jehová Dios willachiranña Jacobwan?
Ichaqa manan pipas, Satanaspa hatarichisqan kamachikuqkunapas Jehová Diospa munayninta qolluchinkumanchu.
Jehová Diosmi Abrahanpa hawaynin Jacobwan kayta willachiran: “Manan kamachikuy varaqa Judamanta chinkanqachu, manallataq hap’isqan varaqa chinkanqachu, varayoq [Siló] hamunankama, paytataqmi runakunaqa kasunqaku ”, nispa (Génesis 49: 10).
Chay simikunawanmi willasharanña Varayoq otaq Siló chayamunanmanta, Varayoq nisqa simiqa kay ninanmi: “Paypa Kaqninmi ” otaq“ Paypa Kananmi ”.
Payllan llapa ‘ runakunata ’ kamachinanpaq ‘ varata ’, ‘ kamachikuy varatapas ’ (chaykunan rikch’akun kamachikuq kayninman atiyniyoq kayninmanwan) chaskinanpaq hina karan.
¿Pitaq karan Varayoq?
“Varayoq hamunankama ”
¿Ima rimanakuytan Jehová Dios Davidwan ruwaran?
* Davidqa hunt’aq sonqowanmi Jehová Diospa kamachikuq kayninta q’emiykuran, chaymi pantaranña huchallikuranña chaypas Diosqa allinpaq qhawariran.
Diosmi paywan rimanakuran, chay rimanakusqanpin astawan sut’incharan Edén huertapi profetizasqanta.
Jehová Diosmi niran: “Qanmanta paqarimuq churiykitan kamachikuqta churasaq hinaspan kamachikuyninta takyachisaq ”, nispa.
Nillarantaqmi ‘ wiñaypaqmi atiyninta takyachisaq ’ nispa; ‘ churiykita kamachikuqta churasaq ’ nispaqa manan churin Salomonllamantachu rimasharan.
Davidwan rimanakusqan hina, Reinopaq Diospa prometesqan ‘ mirayqa ’ Davidpa mirayninmantan hamunan karan (2 Samuel 7: 12, 13).
¿Imaraykun Judá llaqtapi kamachikuy Diospa Reinonman rikch’akuran?
Davidmanta qallarispan mirayninmanta hamuq kamachikuqkunata uma sacerdote sumaq q’apaq aceitewan hawiran.
Chayrayku paykunata sutichakun hawisqa otaq mesías, nispa (1 Samuel 16: 13; 2 Samuel 2: 4; 5: 3; 1 Reyes 1: 39).
Biblia nisqan hina, Jehová Diospa kamachikuy tiyananpipas tiyashankuman hinan paykunaqa Jerusalenpi kamachikuranku (2 Crónicas 9: 8).
Judá llaqtapi kamachikuyqa Diospa Reinonpi kamachikuymanmi rikch’akuran, chaypin Jehová Dios rikuchillarantaq Kamachikuq kasqanta.
¿Imaynapin tukupuran Judá llaqtapi kamachikuy?
Sichus kamachikuqpas llaqtapas Jehová Diospa kamachikuyninta kasukunkuman chayqa Jehová Diospa pakaykusqanmi saminchasqanmi kankuman.
Salomonpa kamachikusqanpin chhayna karan, chay tiempopi runakunaqa thakpin kawsaranku imaymanayoqmi karankupas. Diospa Reinonpipas chhaynallataqmi kawsay kanqa, Satanaspa munaychakuynin chinkapuqtin Jehová Diospa kamachikuq kaynin ch’uyanchakuqtinpas (1 Reyes 4: 20, 25).
Davidpa mirayninmanta hamuq yaqa llapa kamachikuqkunan ichaqa mana Diospa kamachikuyninman hinachu kawsaranku chaymi llaqtapi runakunapas yapa - yapamanta idolokuna yupaychaypi qhelli kawsaypi ima urmayuranku.
Chhaynapi kawsasqankumantan 607 watapi manaraq Jesús hamushaqtin, Jehová Dios hinallata qhawaran babiloniokuna chay llaqta thuninanta.
Qhawarinapaqqa, Satanaspas Jehová Diospa kamachikuq kayninta sarunchashanman hinan karan.
¿Jehová Diospa ima nisqanmi rikuchiran kamachikuynin mana qollupusqanta Judá llaqtaq urmayapusqan qhepamanpas?
Arí, Israel llaqtapi kamachikuy qollupusqanta hinan Judá llaqtapi kamachikuypas Davidpa mirayninmanta hamuq kamachikuqkunapas qollupuran. Ichaqa manan chayraykuchu Jehová Diospa kamachikuq kaynin qollupuran nitaqmi mana allin kamachikuqta hinachu rikuchiran.
Jehová Diospa kamachikuyninqa manan qollupuranchu chaymi kamachikuq kayninta rikuchinanpaq profeta Ezequielwan kayta willachiran: “Qechusunkikun uma k’uyunaykita, ch’utisunkikun coronaykitapas. [...]
Llapantapunin purunyachisaq, raqay - raqayllaña kanankama.
Chaytaqmi qhepapunqa iman kaq raqay - raqay, chanin kamachikuq hamunankama, hinan payman qopusaq ”, nispa (Ezequiel 21: 26, 27).
Chay nisqanwanmi rikuchisharan prometesqan ‘ miray ’ — “chanin kamachikuq ” — qhepaman hamunanta.
¿Imatan willaran ángel Gabriel Mariaman?
Chay nisqanmanta soqta pachak wata qhepaman sucedesqanta yuyarisun.
Palestina suyupi Galilea provinciapi Nazaret nisqa llaqtapi tiyaq María sutiyoq doncella sipastan ángel Gabriel watukuran.
Paymi ancha allin reqsisqa kanqa, Ancha Hatun Diospa Churin nisqan kanqa.
Señor Diosmi ñawpa taytan Davidpa kamachikunanpi churanqa.
Hinan Jacobpa mirayninta wiñaypaq kamachinqa, kamachikuynintaq mana tukukuq kanqa ”, nispa.
¿Iman sut’inchakunan karan Jesuspa nacesqanwan?
Chayamusqañan tiempo ‘ pakasqa yachay ’ sut’inchakunanpaq.
Prometesqa ‘ miraymi ’ rikhurimunanña kasharan.
Satanasmi talonninpi kaninan karan, ‘ miraymi ’ ichaqa Satanaspa umanpi t’ustunan karan, chhaynapin Satanasta paywan kaqkunatapas tukuchinan karan.
Chay ‘ miraymi ’ Diospa Reinonwan allichallanqataq Satanaspa tukuy mana allin ruwasqanta, chay hinapin Jehová Diospa kamachikuq kayninta ch’uyanchanqa.
¿Imaynatan Jesús chaykunata hunt’anman?
¿Imakuna ruwasqanpin qatikusunman?
Qatimuq estudiopin chay tapuykunata kutichikunqa.
Jehová Diosqa Saultan ñawpaqta akllaran Israel llaqtata kamachinanpaq, ichaqa Benjamín ayllumantan karan (1 Samuel 9: 15, 16; 10: 1).
• ¿Imaraykun Jehová Dioslla hanaq pachapi kay pachapipas Kamachikuq kananpaq atiyniyoq?
• ¿Imarayku Jehová Dios Reinota churaran?
• ¿Imaynatan Jehová Dios pisi - pisimanta sut’incharan ‘ pakasqa yachayta ’?
• ¿Iman rikuchiran Jehová Dios kamachikushasqanta Judá llaqtaq urmayapusqan qhepamanpas?
¿Q’emiykushankichu Jehová Diospa kamachikuq kayninta?
nispa. ” (SALMO 96: 10.)
1, 2. a) ¿Iman sucederan 29 watapi?
b) ¿Imata ruwananpaqmi Jesús yuyaykuran Bautizakusqanmantapacha?
OCTUBRE killapi 29 watapin sucederan mana hayk’aq sucedesqan.
Ancha importante kasqanraykun tawantin Evangelio qelqakuna willan.
Mateo qelqa khaynata willan: “Jesusqa bautizachikuspaña unumanta lloqsimushaqtintaq hanaq pacha kicharikamurqan, hinan Jesusqa [“ Bautizaq Juan ”, NM] rikurqan pay pataman Diospa espiritun paloma hina uraykamushaqta.
Hanaq pachamantataq huk kunka nimurqan: – Kaymi munakusqay Churiy, paymi anchata kusichiwan ”, nispa.
Bautizaq Juanpa rikusqanmi Jesús santo espirituta chaskiran, chaypin yachakuran paypuni Hawisqa kasqanta, chay simiqa Mesías otaq Cristo ninanmi.
¡Arí, prometesqa ‘ miraymi ’ rikhurimuran!
Satanasmi chay mirayta talonninpi kaninan karan chay miraytaq Jehová Diospa kamachikuq kayninpa awqanta umanpi t’ustunan karan (Génesis 3: 15).
Bautizakusqanmantapachan Jesús yacharan kaykuna ruwananta: Jehová Diospa kamachikuq kayninta ch’uyanchananta Reinowan Diospa munaynin hunt’anantawan.
¿Imatan Jesús ruwaran ruwananta hunt’ananpaq Jehová Diospa kamachikuq kayninta q’emiykunanpaqpas?
Ruwananta hunt’ananpaqmi, ‘ Jesús santo espirituwan hunt’a, Jordán mayumanta kutimpurqan, hinan ch’inneqman espirituqa pusarqan ’.
Chaypin Jesús tawa chunka p’unchay yuyaymanaran Diospa kamachikuq kayninman Saqraq churapakusqanpi Diospa kamachikuq kayninta imayna q’emiykunanpiwan.
Saqraq churapakusqanmi angelkunata runakunatawan sasachakuyman churaran.
Chayrayku allinta yachananchis Jesuspa hunt’a sonqowan kawsasqanta, yuyaykunanchistaqmi imaynata ñoqanchispas Jehová Diospa kamachikuq kayninta q’emiykusunman (Job 1: 6 - 12; 2: 2 - 6).
Diospa kamachikuq kayninman churapakun
¿Mayqen wateqaywanmi Satanás Jesusta Diospa kamachikuq kaynin contra urmachiyta munaran?
Satanasmi ichaqa mana hinallatachu qhawaran, kaqratopachan Diospa ‘ warminpa ’ ‘ mirayninman ’ phawaykuran (Génesis 3: 15).
Jesustan kinsa kutita wateqaran Taytanpa munayninta qhepanchananpaq munayninman hina ruwananpaqwan.
Kinsa kaqpitaq Jehová Diospa kamachikuq kaynin contra urmachiyta munaran.
“Kay pacha lliw suyukunata lliw hatun atiyninkunatawan ” qhawarichispan Satanás mana p’enqakuspa niran:“ Qonqoriykukuspachus yupaychawanki chayqa, lliw kaykunatan qopusqayki ”, nispa.
Jesusqa yacharanmi ‘ kay pacha lliw suyukuna ’ Saqraq munaychakusqan kasqanta.
Chayraykun mana kasuranchu, chaywanmi rikuchiran Diospa kamachikuq kayninman q’emiykusqanta.
Chaymi niran: “Anchhuriy, Satanás, Diospa Simin Qelqan nin, ‘ Señor Diosniykitan yupaychanki, pay sapallantataqmi servinkipas ’ ”, nispa.
¿Ima sasa ruwaytan Jesús hunt’anan karan?
Jesuspaqqa Jehová Diospa kamachikuq kayninta q’emiykuymi aswan importante karan, chaytan kawsayninpi sapa p’unchay rikuchiran.
Jesusqa wañunankaman otaq profeciaq nisqan hina warmiq ‘ mirayninta ’ Satanás talonninpi kaninankama hunt’aq kanan karan, chayta ruwaspallan rikuchinman Jehová Dioslla kamachikuq kananpaq atiyniyoq kasqanta, chaytan Jesusqa allinta yacharan.
Hinaspapas willananmi karan Diospa Reinon Satanasta ch’usaqyachinanmanta hinantinman thak kawsayta apamunanmantawan.
¿Imaynatan Jesús chay sasa ruwaykunata hunt’anman?
‘ Diospa qhapaqsuyunmi sispaykamunña ’
Diosmi Reinonwan ‘ Saqraq ruwasqankunata thunipunqa ’, ¿imaynatan Jesús chayta rikuchiran?
Ruwananta hunt’ananpaqmi “Jesusqa Galilea provinciaman rispa Diosmanta allin willakuykunata willarqan: – Tiempoqa chayarqamunñan, Diospa qhapaqsuyunpas sispaykamunñan ”, nispa.
Qhepamanmi Jesús niran: “Huk llaqtakunamanpas Diospa qhapaqsuyunmanta allin willakuykunataqa willamunaymi, chaypaqmi Diosqa kachamuwarqan ”, nispa.
Chaytapunin ruwaran: ‘ Diospa qhapaqsuyunmanta allin willakuykunata willaspan ’ llapa Israel suyupi puriran.
Hinaspapas milagrokunatan ruwaran: askha runakunatan mikhuchiran, hatun wayrakunata sayachiran, onqosqakunata qhaliyachiran, wañusqakunatapas kawsarichiran.
Chaykunawanmi Jesús rikuchiran imaynatan Dios Edén huertapi pay contra sayarisqankumantapacha ñak’ariykunaq kasqanta chinkachinqa, chhaynapin ‘ Saqraq ruwasqankunata thunipunqa ’.
¿Imata ruwanankupaqmi Jesús wakichiran qatikuqninkunata? ¿Uyarikurankuchu runakuna?
Jesusqa qatikuqninkunatan wakichiran Reinomanta allin willakuykunata askha runakunaman willanankupaq.
Ñawpaqtaqa chunka iskayniyoq apostolninkunatan “kacharqan Diospa qhapaqsuyunmanta willamunankupaq ”.
Chay qhepamantaq qanchis chunka qatikuqninkunatawan kacharan “qankunamanmi Diospa reinonqa sispaykamunña ” nispa willamunankupaq.
Predicasqankumanta kutinpuspataq Jesusman willaranku askha runakunaq uyarikusqanta, chaymi Jesús paykunata niran: “Ñoqan rikurqani Satanasta rayo hina hanaq pachamanta urmaykamushaqta ”, nispa.
¿Imatan Jesús rikuchiran kawsasqanwan?
Jesusqa mana samaspan tuta p’unchay Reinorayku llank’aran.
Manan necesitasqantaraqchu maskharan.
Chaymi niran: “Atoqkunapas t’oqoyoqmi, phalaq animalkunapas q’esayoqmi, Runaq Churinpaqmi ichaqa mana kanchu maypi puñuykunallanpaqpas ”, nispa.
Huk kutinmi Jesús manaraq wañupushaspa Poncio Pilatoman mana manchakuspa kayta niran: ‘ Cheqaq - kayta willanaypaqmi [...] kay pachaman hamurqani ’, nispa.
Jesuspa imayna kawsasqanwanmi kayta yachanchis: payqa manan milagrokunata ruwanallanpaqchu, allin yachachiq kanallanpaqchu, nitaq runakunarayku wañunallanpaqchu kay Hallp’aman hamuran.
Aswanmi payqa hamuran Jehová Diospa kamachikuq kayninta q’emiykunanpaq Reinowan Diospa munaynin hunt’akunanmanta willananpaqwan.
“Lliwmi tukusqaña ” ¿Imaynatan Satanás Diospa warminpa ‘ mirayninta ’ talonninpi kaniran?
Satanasqa sinchitan phiñakuran Reinorayku Jesuspa llank’asqanmanta.
Kay pachapi kaq ‘ mirayninwanmi ’ — kamachikuqkunawan religionpi umalliqkunawan —, Diospa warminpa ‘ mirayninta ’ wañuchiyta munaran.
Paymi qatikuqninkunapiwan Jesusta qatiykacharanku nacesqanmantapacha wañupunankama.
Chaymi 33 watapi nisán nisqa killapi (calendario judío) runaq Churinta talonninpi kaniran.
Evangelio qelqakunaq nisqan hina, Satanasmi runakunata tanqaran — Judas Iscariote, umalli sacerdotekuna, kamachikuy simita yachachiqkuna, romanokuna, hukkunapas — sinchita ñak’arichispa kurkupi Jesusta wañuchinankupaq.
¿Ima allin ruwaykunatan Jesús hunt’aran wañuyninwan?
¿Imapin yuyaykunchis Jesuspa sinchi ñak’ariywan wañusqanta yuyarispa?
Llapa huchasapa runakunarayku wañusqanpipaschá.
Hinaspapas ancha sumaqpaqchá qhawarinchis Jehová Dios ñoqanchista munakuspa Churinta wañunanpaq kachamusqanmanta.
Otaq Roma soldado hinapaschá nisunman: “Cheqaqtapunin kay runaqa Diospa Churin kasqa ”, nispa.
Allinmi chaykunapi yuyaykuyqa.
Ichaqa Jesuspa nisqanta yuyarisun, wañupunanpaqña kashaqtinmi kayta niran: “Lliwmi tukusqaña ”, nispa.
¿Iman tukusqaña karan?
Jesusqa imaymanatan ruwaran kawsashaspa, wañuyninwanpas chanin kaqkunatan hunt’aran. Ichaqa Jehová Diospa kamachikuq kayninta sut’inchananpaqmi astawan kay Hallp’aman hamuran.
Hinaspapas Bibliaq nisqan hina, ‘ mirayqa ’ Saqraq makinpin ñak’arinan karan Jehová Diospa sutinta ch’uyanchananpaq (Isaías 53: 3 - 7).
Jesusqa allintapunin chay ruwaykunata hunt’aran.
¡Arí, atiparanmi!
¿Imatan Jesús ruwanqa Génesis 3: 15 textopi profecía hunt’akunanpaq?
Jesusqa kawsarichisqan karan kasukuq hunt’aq sonqo kasqanrayku, ichaqa mana runa hinañachu aswanmi “kawsachiq espíritu ” hina.
Jehová Diosmi hatunchasqa Churinta niran: “Paña ladoypi tiyaykuy, awqaykikunata chaki sarunaykiman churanaykama ”, nispa (Salmo 110: 1).
Chay ‘ awqakunan ’ kanku Satanaswan — Diospa contranpi sayariqkunaq umallin — llapa ‘ mirayninpiwan ’.
Jesucriston Jehová Diospa Reinonpi kamachikuq hina hanaq pachapi kay Hallp’apipas mana kasukuqkunata wañuchiypi umallinqa.
Chhaynapin hunt’akunqa Génesis 3: 15 textopi profecía, yayayku mañakuypi Jesuspa khayna nisqanpas: “Qhapaqsuyuyki hamuchun, munayniyki kay pachapi ruwakuchun, imaynan hanaq pachapipas ruwakun hinata ”.
Jesuspa yupinta qatikusun
12, 13. a) ¿Uyarikushankuchu Reinomanta allin willakuykunata?
b) ¿Imakunatan tapukunanku Cristoq yupinta qatikuqkuna?
Jesuspa profetizasqan hina, Reinomanta allin willakuykunan askha suyukunapi willakushan.
Chayraykun millonninpi runakuna Diospa munayninta ruwashanku.
Anchatan kusikunku Diospa Reinon sumaq saminchaykuna apamunanmanta.
Maytan suyakushanku kay Hallp’a paraisoman tukuqtin thakpi kusisqa wiñaypaq kawsayta, chayrayku kusikuywan willanku runakunaman chay suyakuyninkumanta (Salmo 37: 11; 2 Pedro 3: 13).
¿Qanri willashankichu?
Chayta ruwashanki chayqa, allinmi.
Llapallanchismi ichaqa kaypi yuyaykunanchis.
Apóstol Pedro kayta qelqaran: “Cristopas ñoqanchisraykun muchurqan, muchusqanta qhawarispanchis yupinta qatikunanchispaq ”, nispa.
¿Imaraykun apóstol Pedro chaypi willan Jesuspa ñak’arisqanmanta manataq tukuy sonqowan predicasqanmantachu nitaq allin yachachiq kasqanmantachu?
Apóstol Pedroqa rikuranyá imaynata Cristo ñak’ariran Jehová Diospa kamachikuq kayninta q’emiykunanpaq, Satanás llulla kasqanta rikuchinanpaqwan.
Ñoqanchisri, ¿imaynatan Jesuspa yupinta qatikusunman?
Kaykunatan tapukunanchis: “¿Maykaman ñak’ariykunata aguantayman Jehová Diospa kamachikuq kayninta q’emiykunaypaq?
¿Rikuchishanichu kawsayniywan predicasqaywanpas Diospa kamachikuq kayninta q’emiykusqayta? ” nispa.
14, 15. a) ¿Imatan Jesús ruwaran Diospa munayninpa contranpi ruwaykunata munachiqtinku rimapayaqtinkupas, imaraykutaq chayta ruwaran?
b) ¿Ima iskayachiytan mana qonqananchischu?
(“Jehová Diosta q’emiykuranku ” nisqa recuadromantawan willay.)
Sapa p’unchaymi wateqaykunapi tarikunchis sapa p’unchaytaqmi akllakunanchis ima ruwananchistapas.
¿Imatan ruwananchis chaykunapi tarikuspa?
¿Imatan ruwasunman iñiyninchis wateqaypi tarikuqtin?
Amapuni munaychu chay hina sucedenasuykitaqa nispa apóstol Pedro niqtin, ¿imanispan Jesús kutichiran?
Niranmi: “¡Satanás, ladoymanta anchhuriy! ”
Nillarantaq: “Qanqa manan Dios hinachu yuyaykunki, aswanpas runa hinallan yuyaykunki ”, nispa.
Sichus makinchispi kanman profecionninchispi otaq llank’anapi ñawpaqman astawan puririy Jehová Dios serviynichista qhepanchaspa chayqa ¿Jesús hinachu ruwashanchis?
Milagrokuna ruwasqanmanta “reyta churanankupaq hap’irqonankuta yachakuspan ” Jesusqa usqhaylla runakunamanta ayqekuran.
¿Imarayku Jesús chayta ruwaran chay kutipi huk kutikunapipas?
Paypaqqa manan allinninchu nitaq munasqanchu aswan importante karan.
Taytanpa munasqantan astawanqa ruwayta munaran kamachikuq kayninta q’emiykuytawan.
¿Imatan chaywan yachanchis? Ñoqanchispas manan qonqananchischu Diospa kamachikuq kaynin iskayachisqa kasqanta, mana chayqa Jehová Diospa mana munasqantan ruwasunman.
Ñoqanchistapas Satanasqa toqllankunapin urmachiwasunman, payqa kusatan yachan mana allin ruwaykunapi urmayachiyta chaytan Evawanpas ruwaran.
¿Imamanta astawan yachanankupaqmi runakunaman predicananchis?
Predicacionpin runakunaman willanchis imaynatan Biblia yanapanman sasachakuyninkuta allichanankupaq, chaytaqmi kallpachan Bibliamanta astawan yachayta munanankupaq.
Ichaqa manan Bibliamanta yachanallankupaqchu nitaq Diospa Reinon saminchaykuna apamunanmanta yachanallankupaqchu predicanchis.
Astawanqa Jehová Diospa kamachikuq kaynin iskayachisqa kasqanmantan yachanankuta munanchis.
¿Munankuchu cheqaq cristiano kayta?
¿Munankuchu Jesuspa ñak’arisqanta hina ‘ ñak’ariyta ’, Reinorayku ñak’ariytapas?
¿Q’emiykunqakuchu Jehová Diospa kamachikuq kayninta, rikuchinqakuchu Satanás llulla kasqantapas? (Proverbios 27: 11.)
¡Ancha sumaq ruwaymi chayqa! Manan ichaqa ñoqallanchischu Jehová Diospa kamachikuq kayninta q’emiykunanchis hukkunatawanmi yanapananchis chayta ruwanankupaq.
Diosmi llapa imaymanapi “payllapuni munaychakunqa ”
17, 18.
Jehová Diospa kamachikuq kayninta q’emiykusun chayqa ¿ima hatun p’unchaytan suyakusun?
Rikuchishallasunpuni kawsayninchiswan predicasqanchiswanpas Diospa kamachikuq kaynin q’emiykusqanchista. Chhaynapin suyakushallasun Jesucristo “Dios Yayaman kamachikunan atiyta ” qopunankama.
¿Hayk’aqtaq chayri kanqa?
Apóstol Pablo willan: ‘ Cristoqa tukuy kamachikuyta, tukuy atiyta, tukuy munaychakuytapas yanqayachipunqa [...].
Cristoqa kamachikunqapunin tukuy awqankunata chaki sarunanman Dios churanankama.
[...] Kikin Cristopas Churi kashaspa tukuy imaymanata paywan munaychachiq Dios Yayata kasukunqa.
Ahinapin Diosqa llapa imaymanapipas runakunapipas payllapuni munaychakunqa ’, nispa.
Ancha hatun p’unchaymi kanqa ‘ llapa imaymanapipas [...] payllapuni munaychakunan ’ p’unchay chayamuqtinqa.
Diospa tukuy yuyaykusqanmi Reinowan hunt’akunqa.
Jehová Diospa kamachikuq kayninman churapakuqkunan wañuchisqa kanqaku, hinan kay pachapipas hanaq pachapipas thak kawsay kanqa.
Salmistaq qelqasqan hina llapa kamasqakunan takinqaku: “¡Sutiykiqa Ancha Hatunmi! [...]
Suyukunata niychis: ¡Señor Diosmi kamachikushan! ” nispa (Salmo 96: 8, 10).
• ¿Imaynatan Jesús rikuchiran Jehová Diospa kamachikuq kaynin paypaq aswan importante kasqanta?
• ¿Iman astawan sut’inchakuran Jesuspa predicasqanwan wañuyninwanpas?
• ¿Imaynatan ñoqanchispas rikuchisunman Jesús hina Jehová Diospa kamachikuq kayninta q’emiykusqanchista?
[31 paginapi recuadro]
JEHOVÁ DIOSTA Q’EMIYKURANKU
Corea suyupi huk suyukunapipas tiyaq wayqe pananchiskuna yachasqanku hina, sasachakuykunapi tarikuspaqa entiendenanchismi imarayku chhayna sasachakuykunapi tarikusqanchista.
Huk iñiqmasinchistan ñawpa Unión Soviética nisqa suyupi kamachikuqkuna carcelpi wisq’asqaku, paymi willakun: “Edén huertapi Diospa kamachikuq kaynin iskayachisqa kasqanmanta allinta yachasqaykun yanapawaranku iñiyniykupi qaqata sayanaykupaq.
Yacharaykun Jehová Diospa kamachikuyninta q’emiykunaykuta. [...]
[Chaymi] kallpachawaranku yanapawarankutaqmi iñiyniykupi qaqata sayanaykupaq ”, nispa.
Huk iñiqmasinchismi willakullantaq sinchi sasa llank’ana campokunapi paypas huk Testigokunapas iñiyninkupi qaqa sayasqankumanta.
Khaynata willakuran: “Manan hayk’aqpas Jehová Diosqa saqerpariwarankuchu.
Sasachakuykunapiña tarikurayku chaypas kallpachakushallaraykun Jehová Diosmanta qaqata hap’ipakunaykupaq.
Llapallaykun yuyarichinakurayku Jehová Diospa kamachikuq kaynin iskayachisqa kasqanman q’emiykunaykupaq. ”
¿Karanchu Jesuspa Biblian?
MANAN karanchu.
Jesuspa tiemponpiqa manaraqmi kunan hap’isqanchis hina hunt’asqa Bibliaqa karanraqchu.
Ichaqa kunan hap’isqanchis Bibliamanta wakin qelqakunaqa karanmi Diosmanta yachachina wasikunapi.
Ejemplopaq, Jesusmi Nazaret llaqtapi kashaspa Diosmanta yachachina wasipi profeta Isaiaspa qelqasqanta leeran.
Apóstol Pablopas Pisidia provinciapi Antioquía llaqtapi kashaspan ‘ Diospa kamachikuynin simita profetakunaq qelqasqanku ’ k’uyukuna leekusqanta uyariran.
Jesuspa qatikuqnin Santiagopas niranmi: Moisespa kamachikuy simintaqa ‘ sapa samana p’unchaymi sinagogakunapi leekun ’, nispa.
¿Pillapas ñawpaq siglopi hap’iranchu Hebreo Simipi Qelqa k’uyukunata?
Etiopía llaqtapi reina Candaceq tesoreron eunuco runaqa hap’iranmi wakin qelqakunata, chaymi Felipeqa payta tariran Gaza llaqtaman rina ñanpi ‘ carretanpi tiyaykuspa profeta Isaiaspa qelqasqanta leeshaqta ’.
Apóstol Pablon Timoteota valekuran ‘ qelqa k’uyukunata, astawanqa qarapi qelqasqakunata ’ apananpaq.
Manaña apóstol Pablo niranchu mayqen qelqakuna kasqanta chaypas, Hebreo Simipi Diospa Simin Qelqakunamantan rimashanman karan.
Hebreo simimanta yachaq Alan Millard runan nin: Diospa Simin Qelqa k’uyukunataqa “wakin judiokunallan hap’inkuman karan: allin educacionniyoqkuna, wakin fariseokuna, Nicodemo hina Diospa siminmanta yachachiqkunapas ”, nispa. ¿Imanaqtinmi wakillanku hap’iranku?
Chay qelqa k’uyukuna askha qolqepaq valesqanrayku.
Alan Millard wiraqochaqa nillantaqmi: “Isaías k’uyu qelqaqa soqta otaq chunka jornal qolqen valenman karan, llapan Hebreo simipi qelqakunata copiakunanpaqtaq necesitakunman karan chunka phisqayoq otaq iskay chunka k’uyukunata ”, nispa.
Llapan chay k’uyu qelqakunata rantinapaqqa kuskan wata llank’akusqan qolqewanraqmi rantikunman karan.
Bibliaqa manan willanchu Jesuspas qatikuqninkunapas Hebreo Simipi qelqakunata hap’irankuchus manachus chayta.
Ichaqa Jesusqa allinta reqsiran chay qelqakunata, chaymi chay qelqakunamanta yachachiran, askha textokunatapas umanpi hap’iran.
¿Munawaqchu visitamunaykuta?
Imaymana sasachakuykunaña kashan chaypas, sichus Bibliata estudiaspa Diosta allinta reqsinki, Reinonmanta allinta yachanki, runakunapaq Diospa munaynintapas allinta yachanki chayqa, kusisqan kawsawaq.
Astawan yachayta munaspaqa otaq mana qolqellapaq wasiykipi Bibliamanta cursota chaskiyta munawaq chayqa, Jehová Diospa testigonkunaman qelqay kay direccionman: Apartado 18 - 1055, Lima 18, Perú; otaq 2 paginapi kaq direccionman.
¿Preparasqachu kashanki Jehová Diospa p’unchayninpaq?
“[Jehová] Diospa hatun p’unchayninqa qayllaykamushanñan, sispaykamushanñan, usqhamushanñan. ”
(SOFONÍAS 1: 14.)
1 - 3. a) ¿Imaninmi Biblia Jehová Diospa p’unchayninmanta?
b) ¿Ima ‘ p’unchaymi ’ achhuykamushallantaq?
Aswanpas millay runakunata Diospa wañuchinan tiempon.
Millay runakunaqa sinchitapunin manchakunanku.
Chay p’unchayqa laqhayaqmi kanqa, rawrarishaq k’arak phiñakuy p’unchaymi kanqa, llaki phutiy manchapakuy p’unchaymi kanqa, thuniy purunyachiy p’unchaytaq kanqapas (Isaías 13: 9; Amós 5: 18 - 20; Sofonías 1: 15).
¡Señor Diospa muchuchinan p’unchaymi sispaykamushan! ¡Tukuy - atiyniyoqpa thuninan manchay p’unchaymi chayamushan! ”
nispa (Joel 1: 15). Diosmi ichaqa chay tiempopi “chanin sonqoyoqkunata ” pakaykunqa (Salmo 7: 10).
Askha kutipin Diosqa millay runakunaman juicionta chayachimuran, chaytan Bibliaqa sutichan ‘ Jehová Diospa p’unchaynin ’ nispa.
Ejemplopaq, 607 watapi manaraq Jesús hamushaqtinmi Jerusalenpi tiyaqkunaman ‘ Jehová Diospa p’unchaynin ’ chayaran, chay watapin Babilonia runakuna Jerusalén llaqtata thuniranku (Sofonías 1: 4 - 7). 70 watapipas Diosqa phiñakuyninta judiokunaman chayachiran Cristota mana kasukusqankumanta, chay watapin Roma runakuna judiokunata pasaqta atiparanku (Daniel 9: 24 - 27; Juan 19: 15).
Bibliaqa rimallantaqmi ‘ Jehová Diospa p’unchaynin ’ huk kutitawanraq chayamunanmanta, chay tiempopin ‘ maqanakunqa llapan suyukunawan ’ (Zacarías 14: 1 - 3).
Diospa yuyaychasqanmi apóstol Pablo Jehová Diospa p’unchayninta tupanachiran Cristoq qayllaykamuyninwan, chay qayllaykamuynin tiempon qallariran 1914 watapi Jesús hanaq pachapi rey churasqa kaqtin.
Jehová Diospa p’unchaynin chayamushanñataq chayqa, allinpunin 2007 watapaq karan Sofonías 1: 14, NM texto, chay texton nin: “Jehová Diospa hatun p’unchayninqa qayllaykamushanñan ”, nispa.
Chay hatun p’unchay chayamunanpaq pisillañataq kashan chayqa, astawanraqmi kallpachakunanchis preparasqa kashananchispaq.
¿Imaynatan chay p’unchaypaq preparakusunman?
¿Imallapipas allinyananchis kashanraqchu?
Preparasqa kashasun
¿Ima hatun pruebapaqmi Jesús preparakuran?
Kay millay pacha tukukapunanmanta rimaspan Jesucristoqa qatikuqninkunata niran: “Makilla [otaq preparasqa] kashaychis ”, nispa.
Kikin Jesuspas preparasqañan kasharan huk hatun pruebapaq: ñoqanchisrayku wañunanpaq.
¿Imaynatan Jesús preparakuran? ¿Imatan chaymanta yachasunman?
5, 6. a) ¿Imaynatan Dios munakuypas runamasi munakuypas yanapawasun Jehová Diospa p’unchayninpaq preparasqa kashananchispaq?
b) ¿Ima ejemplotan Jesús saqewaranchis hukkuna munakuymanta?
Jesusqa tukuy sonqonwanmi munakuran Jehová Diosta, chanin kamachikuyninkunatapas.
Hebreos 1: 9 Jesusmanta nin: “Chaninkaqtan munakurqanki, mana chaninkaqtataq cheqnikurqanki, chaymi ñoqa Diosniykiqa wakinkunamantapas, hatunchaspa aceitewan hawispa kusichirqayki ”, nispa.
Jesusqa Taytanpa munasqanman hinapunin imatapas ruwaran payta munakusqanrayku.
Sichus ñoqanchispas Jesús hina Jehová Diosta anchata munakusun, kamachikuyninkunatapas kasukusun chayqa, Diosninchismi waqaychawasunchis (Salmo 31: 23).
Chayta ruwaspan preparasqa kashasun Jehová Diospa hatun p’unchayninpaq.
Jesusqa munakullarantaqmi runakunatapas.
Payqa “runakunata rikurqan mana michiqniyoq ovejakunata hina wikch’usqata, ch’eqechisqata, chaymi paykunata khuyapayarqan ”.
Chayraykun allin willakuykunata paykunaman willaran.
Ñoqanchispas runakunata munakuspanchismi Diospa Reinonmanta allin willakuykunata willamunchis.
Jehová Diosta runamasinchistapas munakusqanchismi yanapawanchis mana pisipaspa predicanapaq, preparallawanchistaq Jehová Diospa hatun p’unchayninpaqpas.
¿Imaraykun kusisqa kawsanchis Jehová Diospa p’unchayninta suyaspa?
Jesusqa anchatan kusikuran Taytanta kasukuspa (Salmo 40: 8).
Sichus Jesús hina kasukuq qoykukuq ima kasun chayqa, kusisqan Jehová Diosta servisun.
Jehová ‘ Diospa kusichiyninmi ’ allinta kallpachawanchis, preparallawanchistaq Diospa hatun p’unchayninpaqpas (Nehemías 8: 10).
¿Imanaqtinmi Jehová Diosman achhuykunanchis mañakuypi?
Tukuy sonqowan Taytanmanta mañakusqanmi Jesusta preparallarantaq hatun pruebakunata aguantananpaq.
Juan bautizashaqtinpas Jesusqa Diosmantan mañakusharan, apostolninkunata akllananpaqpas tutantinmi Diosmanta mañakuran.
Jesuspa wañupunanpaq huk p’unchayllaña kashaqtinmi payqa tukuy sonqo Diosmanta mañakuran, ¿manachu chayta leeqtinchis sonqonchisraq llanllarin?
¿Jesús hinachu ñoqanchispas Diosmanta mañakunchis?
Tiempota hap’ispan sapa kutilla Jehová Dioswan rimananchis. Santo espiritunta mañakunanchis yanapawananchispaq, yanapayninta reparaspataq kasukunanchis.
Diospa hatun p’unchaynin achhuyramushanñataq chayqa, astawanraqmi kay sasa tiempokunapi hanaq pacha Taytanchisman hap’ipakunanchis.
Chhaynaqa astawanraq Jehová Diosman achhuykusun mañakuypi.
¿Imanaqtinmi munananchispuni Jehová Diospa sutin ch’uyanchasqa kananta?
Jesusqa munaranpunin Jehová Diospa sutin ch’uyanchasqa kananta, chaypas yanapallarantaqmi hatun pruebakunata atipananpaq.
Qatikuqninkunatapas yachachiran: “Sutiyki yupaychasqa [otaq ch’uyanchasqa] kachun ”, nispa mañakunankupaq.
Sichus sonqomantapuni munanchis Diospa sutin ch’uyanchasqa kananta chayqa, manan ima ruwayninchiswanpas sutinta sarunchachisunchu.
Chhaynapin allin preparasqa kashallasuntaq Jehová Diospa hatun p’unchayninpaq.
¿Imallapipas allinyananchis kashanraqchu?
¿Imanaqtinmi qhawarikunanchis kawsayninchista?
Sichus paqarin Jehová Diospa p’unchaynin chayamunman chayri, ¿preparasqañachu chaypaq kashasunman?
Llapanchismi kawsayninchista qhawarikunanchis, yaqapaschá imallapipas pantashanchisraq.
Kunan kawsayninchisqa pasaqllan, chaymi sapa p’unchay astawan kallpachakunanchis Jehová Diosman achhuykunanchispaq (Eclesiastés 9: 11, 12; Santiago 4: 13 - 15).
Chaymi kunan qhawarisunchis imakunapi yaqapas allinyananchisraq kashan chayta.
¿Ima metata churakuranki Biblia leeypi?
‘ Hunt’aq kamachin ’ kallpachawanchis Bibliata sapa p’unchay leenanchispaq.
Yaqapaschá kallpachakusunman huk watallapi hunt’asqata Biblia leenanchispaq, tiempotapas t’aqaspa yuyaymanananchispaq.
Sapa p’unchay tawa capitulota hina leespaqa huk watallapin hunt’asqata Bibliata tukusunman leespa 1.189 capitulonkunata.
Israel llaqta reykunaqa ‘ tukuy kawsasqanku p’unchaymi ’ Diospa Kamachikuy Siminta leenanku karan.
Chaytapunichá Josuepas ruwaran (Deuteronomio 17: 14 - 20; Josué 1: 7, 8).
Congregacionpi umalliqkunapas sapa p’unchaymi Diospa Simin Qelqata leenanku. Chhaynapin “cheqaq yachachikuyman ” hina yachachinqaku.
Jehová Diospa p’unchaynin achhuykamushanñataq chayqa, ¿imatan ruwasunman?
Jehová Diospa p’unchaynin achhuykamushanñataq chayqa, huñunakuykunamanmi mana saqespa rishanallanchis, atisqanchisman hinataq tapuykunatapas kutichinanchis.
Chhaynapin aswan allinta Diospa Reinonmanta yachachisun allin sonqoyoq runakunaman.
Chaymantapas, yanaparisunmanmi congregacionpi kuraqkunata, wayna sipaskunatapas kallpacharisunmanmi.
¡Maytachá kusikusunchis chayta ruwaspaqa!
Hukkunawan sumaqpi kawsasun
¿Imatan tapukusunman mosoq runa kaywan p’achakuymanta?
Jehová Diospa p’unchaynin achhuyramushanñataq chayqa, yaqapaschá astawanraq kallpachakunanchis kashan ‘ Diosman rikch’akuq kamasqa mosoq runawan p’achallikunanchispaq, chaymi rikuchikun chanin kawsaypi cheqaq ch’uya kawsaypiwan ’.
Diospa sumaq kasqanman hina kawsasun chayqa, lliwmi rikunqaku ‘ santo espirituq munasqanman hina kawsasqanchista ’.
¿Alayrichu kashan qanpas familiaykipas mosoq runa kaywan p’achasqa kasqaykichis?
Congregacionpipas llaqtaykipipas, ¿allin ruwayniykikunamantachu reqsisunkiku?
Sichus sapa p’unchay Bibliata estudiasun chayqa, Diospa sumaq kayninkunaman hina kawsasunchis, preparasqataq kasunchispas Jehová Diospa p’unchayninpaq.
Sichus cuerponchista kamachiyta munanchis chayqa, ¿imanaqtinmi Diosmanta santo espirituta mañakunanchis?
¿Imatan ruwasunman usqhaylla phiñakuq kaspa?
Jehová Diospa santo espirituntan mañakunanchis.
Santo espirituq yanapayninwantaq cuerponchista kamachisun. Yuyarisun Jesuspa nisqanta: “Mañakuychis qosunkichismi, maskhaychis tarinkichismi, waqyakuychis kicharimusunkichismi [...].
Qankunapas mana allin kashaspa wawaykichisman allin kaqkunataqa qoyta yachankichismi, chaymantapas astawanraqmi hanaq pachapi kaq Yayaykichisqa mañakuqninkunaman Santo Espiritunta qonqa ”, nispa.
¿Imatan ruwasunman iñiqmasinchiswan phiñanarukuspanchis?
¿Imatan ruwasunman iñiqmasinchiswan phiñanarukuspanchis?
Tukuy atisqanchista ruwananchis allipunakapunanchispaq, chhaynapin huk nisqalla thakpi iñiqmasinchiskunawan kawsasun (Salmo 133: 1 - 3).
Mateo 5: 23, 24 otaq Mateo 18: 15 - 17 textokunapi Jesuspa nisqanman hinan ruwananchis.
Ama ch’isiyaqqa phiñasqa kasunchu, aswanpas kallpachakusun usqhaylla allipunakapunapaq.
Mayninpiqa allipunakapunapaqqa pampachakuq kayllamantan.
Apóstol Pablo qelqaran: “Sumaq sonqo kaychis, khuyapayanakuq, pampachaykunakuq, imaynan Diospas Cristopi qankunata pampacharqasunkichis ahinata ”, nispa.
¿Imakunapin casadokuna “khuyapayanakuq ” kananku?
Qosakunapas esposakunapas “khuyapayanakuq ” pampachaykuq iman kananku.
Sichus casado kawsayniykichispi reparankichis aswan munakuq khuyapayakuq kanaykichista chayqa, Diospa yanapayninta maskhaychis Bibliata estudiaspa.
Warmi qhari puñuyniykichispi mana phiñanakuy ni wasanchaypas kananpaq, ¿imallapipas allinyanaykichisraqchu kashan 1 Corintios 7: 1 - 5 nisqanta hunt’anaykichispaq?
Kay textoq nisqanta hunt’anaykichispaqqa ‘ khuyapayanakuqmi ’ kanaykichis.
¿Imakunatan ruwananchis hatun huchaman urmaspa?
¿Imatataq ruwasunman hatun huchaman urmayuspanchisri?
Usqhayllan ancianokunaman willananchis yanapawananchispaq.
Paykunaqa ñoqanchispaq Diosmanta mañapuwasun, sumaq consejokunatapas qowasun Dioswan allipunakapunanchispaq.
Chaymantapas, huchallikusqanchismanta khuyayta nanachikuspa Jehová Diosmanta pampachayninta mañakunanchis, mana chayqa sonqonchismi huchachallawasun.
Chhaynatan rey Davidpas sientekuran huchanta mana willakusqanrayku; ichaqa maypachachus Jehová Diosman huchanta willakuqtinmi chayraq sonqon thak niran.
Pay kikinmi qelqaran: “Kusisamiyoqmi huchallikusqan pampachasqa runaqa, kusisamiyoqmi huchanta pichasqa runaqa.
Kusisamiyoqmi Señor Diospa mana huchachasqan runaqa, kusisamiyoqmi mana q’otuq runaqa ”, nispa (Salmo 32: 1 - 5).
Jehová Diosqa pampachanmi tukuy sonqonwan huchanta saqespa payman kutirikuqtaqa (Salmo 103: 8 - 14; Proverbios 28: 13).
Kay pachaq millay ruwayninkunamanta karunchakusun
¿Imaynatan qhawarinanchis kay pachata?
Llapanchismi munanchis hanaq pacha Taytanchispa prometewasqanchis mosoq pachapi kawsayta.
Ichaqa, ¿allinpaqchu qhawarinchis kay pachapi mana chanin runakunaq kawsayninta?
“Kay pachapi kamachikuq ” Satanasqa manan atiparanchu Jesustaqa.
Chayrayku makilla kasukunanchis apóstol Juanpa kay nisqanta: “Ama kay pachata munakuychischu, amallataq chaypi kaqkunatapas munakuychischu ”, nispa.
Chayta kasukuyqa allinninchispaqmi, Juanmi nillarantaq: “Kay pachaqa tukukapushanmi, tukuy imaymana mana chanin munayninkunapiwan.
¿Ima metakunata churakunankupaqmi wayna sipaskunata kallpachananchis?
Tayta mamakuna, ¿yanapashankichischu wawaykichista ‘ kay pachaq millay ruwayninkunaman mana chhaqrukunankupaq ’?
Imaynan challwaqkunapas munayllata challwata mikhunachawan hap’inku, chay hinatan Satanaspas wawaykichista imaymanawan hap’iyta munan.
Kay pachapi askha organizacionkunan wayna sipaskunata waqllichiyta munanku Satanaspa munayninman hina kawsanankupaq.
Ichaqa huk organizacionllan qhepanqa kay pacha huchachasqa kaqtin, chay organizacionpin Jehová Diospa kamachinkunaqa kashanchis.
Chayrayku llapallanchis wayna sipasninchiskunata kallpachananchis ‘ Señorpa llank’ananpi aswan - aswanta llank’anankupaq ’.
Tayta mamakuna, qankunan astawanqa wawaykichista yanapanaykichis Jehová Diospa llank’ananpi metakuna churakunankupaq, chhaynapin preparasqa kashanqaku Jehová Diospa p’unchayninpaq.
Ama Jehová Diospa hatun p’unchayllanpichu yuyaykusun
¿Imanaqtinmi yuyaykushanallanchis wiñay kawsaypi?
Sichus Paraisopi wiñay kawsananchista yuyaykushallasunchis chayqa, pacienciawanmi Jehová Diospa p’unchayninta suyasun.
Llapanchispas chay sumaq paraisopichá kawsakuyta munashanchis, chaypin wayna sipas kallpallanchispi kasunchis, wiñaypaqtaq kawsasunpas Jehová Diospa munayninta ruwaspa paymanta aswantaraq yachaspa.
Manan hayk’aqpas Jehová Diosmantaqa llapanta yachasunchu, kunan yachasqanchispas “manan [...] imapasraqchu ” (Job 26: 14).
¡Ancha sumaqpunin kanqa Diosmanta wiñaypaq yachashallayqa!
21, 22.
¿Imakunatan kawsarimpuqkuna willawasun? ¿Imakunatan paykunaman yachachisunchis?
Paraisopi kawsarimpuqkunaqa lliw ima mana yachasqanchistachá willawasunchis.
Chaypichá kashanqa Enocpas, hinaspa willawasunchis imaynatan Diospa juicionkunata mana manchakuspa millay runakunaman willaran chayta.
Noepas llapantachá willawasunchis arca ruwasqanmanta.
Abrahanpas Sarapas willawasunchá imayna sientekuranku Ur llaqtankuta saqespa karpakunapi tiyasqankumanta.
Esterpas llapantachá willawasunchis llaqtamasinkunata mana wañuchinankupaq imaymana ruwasqanta, Hamanpa yuyaykusqanta qolluchisqanmantapas (Ester 7: 1 - 6).
Jonaspas willawasunchá hatun challwaq wiksanpi kinsa p’unchay kasqanmanta, Bautizaq Juanpas willawasunchá Jesusta Bautizashaspa imayna sientekusqanta.
¡Imakunamantaraqchá yachasunchispas!
Waranqa Wata Jesús kamachikushaqtinqa yanapasunchá wakin kawsarimpuqkunata ‘ Diosta reqsinankupaq ’ (Proverbios 2: 1 - 6).
Runakuna Diosmanta yachaspa munayninman hina kawsasqankuta rikuspaqa kusikunchismi.
¡Imaynataraqchá kusikusunchis kawsarimpuqkuna Jehová Diosmanta yachachisqanchisman hina kawsaqtinkuqa!
¿Ima ruwananchispaqmi allinta yuyaykunanchis?
Jehová Dios serviqkunaqa askha allinkunatan chaskishanchis, runa kayninchispin mana llapanta yupaytapas ni entiendeytapas atinchischu (Salmo 40: 5).
Anchatan Jehová Diosta agradecekunchis munayninman hina kawsananchispaq imaymana qowasqanchismanta (Isaías 48: 17, 18).
Chayrayku, Diospa hatun p’unchaynin chayamunankama tukuy sonqowan Jehová Diosta servishallasun imaynapiña tarikuspapas.
¿Imanispan kutichiwaq?
• ¿Imataq ‘ Jehová Diospa p’unchayninri ’?
• ¿Imaynatan preparakusunman Jehová Diospa p’unchayninpaq?
• Diospa hatun p’unchaynin achhuykamushanñataq chayqa, ¿imakunapin yaqapas allinyananchisraq kashan?
• Jehová Diospa p’unchaynin pasasqan qhepaman, ¿imakuna ruwayta munawaq?
“Allinta sayaychis, rikuychistaq Jehová Dios pakaykusqasuykichista ”
“Señor Diosqa ñoqawanmi kashan, manan manchakunichu.
¿Imanawanmantaq runari? ” (SALMO 118: 6.)
¿Iman pisi tiempollamanta chayamunqa?
PISILLAÑAN tiempo kashan runaq mana hayk’aq rikusqan ñak’ariy chayamunanpaq.
Chaymanta rimaspan Jesusqa qatikuqninkunaman niran: “Chay p’unchaykunaqa manchay ñak’ariymi kanqa, chay hinaqa manan hayk’aqpas kay pacha qallariymantapacha kunankama karqanchu, manataqmi kanqapaschu.
Chay p’unchaykunatachus Diosqa mana pisiyachinmanchu karqan chayqa, manan pipas qespichisqachu kanman. Ichaqa, akllakusqankunaraykun chay p’unchaykunata pisiyachinqa ”, nispa.
¿Imanaqtinmi manaraq manchay ñak’ariy chayamushanraqchu?
Manaña angelkunata rikunchischu chaypas, paykunan hark’ashanku manchay ñak’ariy manaraq chayamunanpaq.
Apóstol Juanmi rikhuriypi rikuran imarayku hark’ashasqankuta.
Paymi khaynata qelqaran chay rikusqanmanta: “Chaykuna qhepatataq rikurqani kay pachaq tawantin ladonpi tawa angelkuna sayashaqta, kay pachapi tawantin wayrata hark’ashaqta [...].
Rikullarqanitaqmi huk angeltapas inti lloqsimuy ladomanta kawsaq Diospa sellon hap’iykusqa hamushaqta.
Paymi kunkayoqta waqyakurqan chay tawa angelkunata [...]: Amaraq muchuchiychischu hallp’atapas, lamar - qochatapas, sach’akunatapas, Diosninchispa kamachinkunata mat’inkupi sellowan marcanaykukama, nispa ”.
¿Iman ñawpaqta sucedenqa manchay ñak’ariy qallariqtin?
“Diosninchispa [hawisqa] kamachinkunata ” sellowan marcayqa ñan hunt’arukunqaña, chayraykun tawantin angelkunaqa listoña kashanku manchay ñak’ariyta chayachimunankupaq.
Manchay ñak’ariy chayamuqtin, ¿iman ñawpaqta sucedenqa?
Huk angelmi kutichin: ‘ Hatun Babilonia llaqtan sinchi kallpawan thunisqa kanqa, manataqmi hayk’aqpas rikhurinqañachu ’, nispa.
¡Ancha kusikuychá hanaq pachapi kanqa lliw pantasqa religionkuna chinkachisqa kaqtinqa!
¿Imakunaraqmi sucedenqa?
Kay pachapi lliw kamachikuqkunan huk nisqalla Diospa llaqtan contra hatarinqaku.
¿Ch’usaqyachinqakuchu Diospa llaqtanta?
Chay kamachikuqkunaqa chaytapaschá yuyaykunqaku.
Jesusmi ichaqa angelninkunantin paykunata wañuchinqa.
Chay qhepamantaq Saqraqa supayninkunantin chinkay chinkay ukhuman wikch’usqa kanqa manaña runakunata q’otunanpaq.
Chaypin watasqa hina kanqaku waranqa watapaq.
¡Chayraqchá thakpi kawsanqaku kay pachapi qhepaq ancha askha runakunaqa!
¿Imapin yanapakusunchis Jehová Diospa kamachikuyninkunata kasukushallasunchis chayqa?
Pisi tiempollamantan chaykuna sucedenqa.
Tukuy chaykunan sucedenqa Dioslla kamachikuq kananta lliw yachananpaq.
Sichus Jehová Diosman qaqata hap’ipakusunchis, kamachikuyninkunatapas kasukushallasunchis chayqa, yanapakusunmi sutin ch’uyanchasqa kananpaq, munayninpas hunt’akunanpaq.
¡Anchatan kusikusun chayta ruwaspaqa!
Manchay ñak’ariy achhuyamushanñataq chayqa, ¿Diospa ima ruwasqanmantan yachasunchis?
¿Preparasqachu kashanchis manchay ñak’ariypaq?
¿Confianchischu Jehová Dios pakaykuwananchispi?
¿Confianchischu Jehová Dios necesitasqanchis rato yanapawananchista?
Chay tapuykunapi yuyaymanaspaqa allinmi kanman apóstol Pablo Roma cristianokunaman qelqasqanta yuyariy: “Ñawpa tiempopi Qelqasqakunaqa yachaqananchispaqmi qelqasqa karqan, ahinapi chay Qelqakunaq takyachisqan sonqochasqan [otaq kallpachasqan] kaspa suyakuyniyoq kananchispaq ”, nispa.
Chayraykun kunan yuyarisunchis imaynatan Israel runakuna Egipto llaqtapi ñak’arisqankumanta kacharichisqa karanku chayta.
Ñoqanchispas manchay ñak’ariytataq suyakushanchis chayqa, kallpachawasunchá imatachus Jehová Dios ruwaran Israel llaqtanta Egiptomanta horqonanpaq chay yachay.
Jehová Dios llaqtanta horqon
¿Iman sucederan isqon plaga qhepaman?
1513 watapi manaraq Jesús hamushaqtinmi Jehová Diosqa Egipto runakunaman chunka plagakunata chayachisqa.
Isqon plaga qhepamanmi rey Faraonqa ñawpaqenmanta Moisesta qarqonpuran khaynata nispa: “¡Lloqsiy kaymanta!
Amañan kutimuwankichu, mana chayqa kutimuwasqayki p’unchaymi wañunki ”, nispa.
Moisestaq kutichirqan: “Allinmi chay nisqayki, manañan kutimusqaykichu ”, nispa (Éxodo 10: 28, 29).
¿Imatan Jehová Dios Israel runakunaman kamachiran phiwi churinku mana wañunanpaq?
¿Iman kuska tutata sucederan? Chay qhepamantaq Jehová Diosqa Moisesman willan: Huk plagatawanmi Egiptoman chayachimusaq, nispa.
Chay plagatan chayachimunan karan chunka tawayoq abib (nisán) killapi.
Israel runakunaq phiwi churinkun ichaqa mana wañunanchu karan Jehová Diospa lliw kamachiyninkunata kasukuqtinkuqa.
Moisesmi paykunata kamachiran: Orqo ovejaq yawarninwan ch’aqchunkichis wasi punkuykichispa iskaynin sayaq k’aspinta chakantawan, hinaspa wasi ukhullapi kankichis, nispa.
¿Iman chay tuta sucederan?
Moisesmi willakun: “Kuska tutataq Señor Diosqa Egipto suyupi llapa phiwita wañurachirqan ”, nispa.
Kasqan tutan rey Faraonqa Moisesta Aarontawan waqyachin, hinaspa nin: “Runaykuna ukhumanta lloqsiychis, [...] hinaspa ripuychis, Señor Diosta yupaychamuychis nisqaykichista hina ”, nispa.
Kaq tutan Israel runakunaqa lloqsimuranku yaqa kinsa millón hina, wak llaqtayoq ‘ askhallaña runakunapiwan ’ (Éxodo 12: 1 - 7, 29, 31, 37, 38).
¿Maynintan Jehová Dios Israel runakunata pusaran?
¿Imanaqtinmi chayninta pusaran?
Prometesqa hallp’aman ratulla chayanankupaqqa Filistea runakunaq ñannintan Hatun Lamar qochaq patantakama riyta atinkuman karan, ichaqa chay ñanninta rispankuqa yaqapaschá maqanakuyman haykunkuman karan Filistea llaqtapi tiyaq runakunawan.
Chayraykupaschá Jehová Diosqa Israel runakunata kamachiran Puka Qochaq qayllanpi ch’inneq orqonta rinankupaq.
Kinsa millontaña wasaparanku chaypas manan chhaqrusqachu riranku, aswanpas paykunaqa “guerrapi maqanakunankupaq hina allin wachuchasqa riranku ” (Éxodo 13: 17, 18, NM).
“Rikuychistaq Jehová Dios pakaykusqasuykichista ”
¿Imanaqtinmi Dios Israel runakunata kamachiran Pi - hahirotpa chimpanpi karpakunankupaq?
Hinaspataq Jehová Dios Moisesta kamachin: “Israel runakunata kamachimuy kutirispa Pi - hahirot chimpapi karpakunankupaq, chaymi kashan Baal - zefón chimpa Migdolwan Puka Qochawan tupaypi ”, nispa.
Kay kamachikuyta kasukusqankuraykun Israel runakunaqa wisq’asqa ukhupi hina rikukuranku, huk ladonkupin mana tukurikuq Puka Qocha kasharan, chimpankupitaq ch’inneq orqokuna hark’ashallarantaq.
Manan mayninta ayqenankupaq kanchu, ichaqa Jehová Diosqa manan yanqapaqchu chayman pusamuran.
Moisestan nin: “Rey Faraonpa sonqonta rumiyaykachisaq, hinan qatipamusunkichis, rey Faraonta llapa ejercitontapas atipasqaywantaq hatunchasqa kasaq, hinan Egipto runakunaqa ñoqa Señor Diosqa kasqayta yachanqaku ”, nispa (Éxodo 14: 1 - 4).
a) ¿Imatan Faraón ruwaran Israel runakuna pasapuqtinku?
b) ¿Imaynatan kutichiran Moisés Israel runakuna qapariqtinku?
Chaykamataq rey Faraonqa yuyaykuran: ¡Imanaqtinmi Israel runakunata kacharirani! nispa; hinan 600 carretakunata huñuran Israel runakunata phiñasqallaña qatipananpaq.
Faraonpa soldadonkunata carretakunapi hamuqta rikuruspankun Israel runakunaqa llapanku mancharikuranku hinaspa Moisesta qapariranku: “¿Manachu Egipto suyupi aya p’ampanakuna karqan?
¿Imapaqmi kay ch’inneqpi wañuqta pusamuwankiku? ” nispa.
Moisestaq Diospa yanapayninmanta mana iskayaspa paykunaman kutichin: “Ama mancharikuychischu, allinta sayaychis, kunanmi Señor Diospa qespichiwananchispaq [pakaykuwananchispaq] ruwasqanta rikunkichis [...].
Qankunaqa ama llakikuychischu, Señor Diosmi qankunarayku maqanakunqa ”, nispa (Éxodo 14: 5 - 14).
¿Imaynatan Jehová Dios llaqtanta pakaykuran Egipto runakunamanta?
Moisespa nisqan hinan Jehová Diosqa Israel runakunarayku maqanakun.
Hinan Jehová Diospa angelnin sayaq phuyuta Israel runakunaq ñawpankumanta qhepankuman kutichiran, sayaq phuyutaq Egipto runakunawan Israel runakunawan tupaypi churakuran.
Egipto runakunaq kasqantan sayaq phuyuqa laqhayachiran, Israel runakunamantaq ichaqa k’anchaykuran (Éxodo 13: 21, 22; 14: 19, 20).
Jehová Diospa kamachisqanman hina Moisesqa lamar qochaman makinta haywaran.
“Hinan Señor Diosqa chay tutantin inti lloqsimuy lado sinchi wayrawan qochata khallarparirqan.
[...] Israel runakunataq Puka Qochata ch’akinta chimparqanku, unutaq perqa hina karqan pañankupipas lloq’enkupipas ”.
Egipto runakunapas qhepankutan phawayllankutaq Puka Qochaman, Jehová Diosmi ichaqa llaqtanta pakaykun.
Egipto runakunata imaymanawan mancharichin hinaspa Moisesta kamachin: “Makiykita qochaman haywariy, Egipto runakunata, carretankunatapas, caballopi soldadonkunatapas unu millp’unanpaq ”, nispa.
Hinan Puka Qochaqa llapankuta millp’uran, manan ni huk soldadollapas qheparanchu (Éxodo 14: 21 - 28; Salmo 136: 15).
Imatan yachanchis Israel llaqtanta Jehová Dios pakaykusqanmanta
¿Imatan Israel runakuna ruwaranku Jehová Diospa pakaykusqanta rikuspanku?
Jehová Diospa pakaykusqanta rikuspankun Moisespas llapa Israel runakunapas Jehová Diosman takiyta qallariranku: “[Jehová] Diosman takisaq, payqa hatun atiynintan rikuchiwanchis. [...]
Señor Diosmi wiñay - wiñaypaq kamachikunqa ”, nispa (Éxodo 15: 1, 18).
Qhawasqanchispas hina, Diospa ruwasqanta rikuspankun Israel runakunaqa Jehová Diosta yupaycharanku.
Jehová Dioslla Kamachikuq kasqanmi sut’itapuni rikukuran.
a) Jehová Diosmi Israel llaqtanta pakaykuran, ¿imatan chay yachachiwanchis paymanta?
b) ¿Ima textotan 2008 watapaq akllakun?
¿Imatan yachanchis llaqtanta Dios yanapasqanmanta?
¿Ima suyakuytan qowanchis, imaynatan kallpachawanchispas?
Tukuy chaykunan kayta yachachiwanchis: Jehová Diosqa liston kashan ima pruebamantapas horqowananchispaq, ima sasachakuymantapas yanapawananchispaq.
Ejemplopaq, Israel runakuna ch’aki hallp’anta pasanankupaqmi Diosqa Puka Qochata khallarpariran intiq lloqsimunan ladomanta hatun wayrata wayrachimuspa.
Chaymantapas, Puka Qochapin wañuchiran Faraonpa soldadonkunata.
Chaypi yuyaymanaspaqa salmista hina ñoqanchispas nisunchis: “Señor Diosqa ñoqawanmi kashan, manan manchakunichu.
¿Imanawanmantaq runari? ”
nispa (Salmo 118: 6). Chaymantapas anchatan kallpachawanchis apóstol Pablo Romanos 8: 31 textopi nisqan: “Diostaq ñoqanchiswan kashan chayqa, ¿pitaq imanawasunmanpas? ” nispa.
¡Anchatapunin chay textokuna kallpachawanchis!
Chaykunapi yuyaymanaspaqa manañan imamantapas manchakunchischu, aswanpas kusisqa suyakunchis Jehová Dios pakaykuwananchista.
Chayraykun 2008 watapaq kay textota akllakun: “Allinta sayaychis, rikuychistaq Jehová Dios pakaykusqasuykichista ” (Éxodo 14: 13, NM).
¿Imanaqtinmi Israel runakuna kasukuq kananku karan?
¿Imanaqtinmi ñoqanchispas kasukuq kananchis?
Israel runakuna Egiptomanta lloqsimusqankumantaqa kaytawanmi yachanchis: Jehová Diospa ima kamachisqantapas kasukunanchismi.
Israel runakunaqa Pascua fiestapaq Jehová Diospa lliw kamachisqantan kasukuranku, 14 nisán tutapas mana lloqsirankuchu wasinkumanta.
Egiptomanta lloqsispankupas “guerrapi maqanakunankupaq hinan allin wachuchasqa ” lloqsiranku (Éxodo 13: 18, NM).
Ñoqanchispas, ‘ allin yuyayniyoq hunt’aq kamachiq ’ lliw kamachiwasqanchistan makilla kasukunanchis.
‘ Purisqanchispi pañamanña lloq’emanña pantanchis chaypas ’, makilla uyarikunanchis qhepanchismanta Jehová Dios nimuwasqanchista: “Kayninmi ñanqa, kayninta puriy ”, nispa (Isaías 30: 21).
Manchay ñak’ariy asuykamusqanman hinaqa chaskisunchischá mosoq kamachikuykunata.
Sichus Diospa llaqtanwan kuska tukuy sonqo kasukushallasun chayqa, Jehová Diosqa pakaykuwasunmi manchay ñak’ariy tiempopi.
Jehová Dios Israel llaqtanta imayna pakaykusqanmanta, ¿imatan yachanchis?
Yachasqanchis hina, Jehová Diosqa Israel runakunatan kutirichimuran Puka Qochaq qayllanpi orqokunaq chimpanpi karpakunankupaq.
Runaq qhawarinanpaqqa manapaschá Dios allintachu kamachisharan.
Jehová Diosmi ichaqa allinta yuyaykuspa chayta ruwaran sutin hatunchasqa kananpaq, llaqtantapas pakaykunanpaq.
Kunanpas manapaschá llapantachu entiendenchis imanaqtin Diospa llaqtanpi wakin kamachikuykuna qokusqanta. Chaywanpas, Jehová Dios allin yuyayniyoq hunt’aq kamachinwan pusariwasqanchispiqa confiasunmanmi.
Mayninpiqa yaqapaschá contranchispi hatariqkunaqa imaymana ruwasqankupi t’ikarishanku.
Runa kayninchispi manapaschá llapantachu entiendenchis imarayku chaykuna sucedesqanta.
Ichaqa imaynan Israel runakunatapas necesitasqanku rato Dios yanapaykuran chay hinallatataqmi ñoqanchistapas yanapawasun (Proverbios 3: 5).
Tukuy sonqo Jehová Diosman hap’ipakusun
¿Imanaqtinmi tukuy sonqowan confiasunman Jehová Diospa yanapayninpi?
Jehová Diosqa Israel runakunata pusaran sayaq phuyuwan p’unchaypi, tutapitaq sayaq ninawan. ¡Anchatachá paykunataqa chay rikusqanku kallpacharan!
Chaywanmi Israel runakunaqa yacharanku ‘ Diospa angelnin ’ paykunawan kashasqanta (Éxodo 13: 21, 22; 14: 19).
Kunanpas tukuy sonqonchiswanmi Jehová Diosman hap’ipakusunman, payqa ñoqanchiswanmi kashan pusawananchispaq, pakaykuwananchispaq, sasachakuykunamantapas horqowananchispaq.
Anchatapunin confiasunman kay promesapi: “[Jehová Diosqa] manan pay sonqo runataqa saqerparinchu.
Wiñaypaqmi paykunaqa waqaychasqa kanqaku ” (Salmo 37: 28).
Yuyarinanchispunin kayta: kunan tiempopipas Diospa kamachinkunataqa angelkunan yanapawashanchis.
Yanapayninkuwanmi ‘ allinta sayasun, rikusuntaq Jehová Diospa pakaykuwasqanchista ’ (Éxodo 14: 13, NM).
¿Imanaqtinmi churakunanchis ‘ Diospa qosqan llapallan ’ armakunawan?
Cheqaq kay ñanpi ‘ allinta sayananchispaqqa ’ espiritual armakunawanmi churakunanchis, chay armakunamantan apóstol Pablo rimaran Éfeso cristianokunaman carta qelqasqanpi.
Paymi niran: “Diospa qosqan llapallan tupapakuna p’achawan [otaq armakunawan] churakuychis ”, nispa.
¿Llapallan armakunawanchu churasqa kashanchis?
Kay 2008 watapiqa allintan qhawarikunanchis espiritual armanchiskunata, maychus kananpichu churasqa kashan, allin cuidasqachu kashanpas chayta.
Satanasqa yachanmi imakunapi pisi kallpa kasqanchista, chaymi payqa qonqaylla urmachiwasunman.
‘ Maqanakuypin ’ kashanchis mana allin espiritukunawan.
Jehová Diospa atiyninwanmi ichaqa, qaqata iñiyninchispi sayasunchis.
Sichus qaqata sayasunchis chayqa, ¿imatan suyakusun?
Jesusmi qatikuqninkunata niran: “Qaqata sayaspaykichismi qespikunkichis ”, nispa.
Tukuy ima atisqanchista ruwasun lliw sasachakuykunapi qaqata sayananchispaq. Chhaynapin Diospa khuyapayakuyninpi ‘ allinta sayasunchis, rikusuntaq Jehová Diospa pakaykuwasqanchista ’.
¿Imanispan kutichiwaq?
• ¿Imakunan pisi tiempollamanta sucedenqa?
• 1513 watapi manaraq Jesús hamushaqtin, ¿imaynatan Jehová Dios llaqtanta pakaykuran?
• ¿Ima ruwananchispaqmi kunanmantapacha allinta yuyaykunanchis?
[11 paginapi willakuy]
2008 watapaq texton kanqa: “Allinta sayaychis, rikuychistaq Jehová Dios pakaykusqasuykichista ” (Éxodo 14: 13, NM).
Manan ima ruwasqa armapas imanawasunpaschu
“Manan ima ruwasqa armapas imanasunkipaschu. ” (ISAÍAS 54: 17.)
1, 2.
¿Imaynatan Isaías 54: 17 texto hunt’akuran Albania iñiqmasinchiskunapi?
UNAY WATAÑAN Albania nacionpi mana Diospi iñiq comunista gobierno tukuy atisqanta ruwaran Diosta serviq cristianokunata qolluchinanpaq, ichaqa manan atiranchu.
Chay cristianokunatan sinchita ñak’arichiranku, sinchi sasa llank’aykunapin llank’achiranku, mana kaqtataqmi paykunamanta rimarankupas.
Chay cristianokunaqa Jehová Diospa testigonkunan karanku.
Sinchi sasaña karan huñunakunankupaq predicanankupaq ima chaypas, manan hayk’aqpas Dios serviyninkutaqa saqerankuchu.
Chay ruwasqankuwanmi allinpaq qhawarichiranku cristiano kayta, Jehová Diospa sutintapas hatuncharanku. 2006 watapi Albania nacionpi sucursal wasi dedicanapaq huñunakuypi, unayña Jehová Diosta serviq iñiqmasinchis niran: “¡Maytaña Satanás atipakuqtinpas manapunin atipanmanchu, Jehová Diosllan atipaqqa! ”
nispa. Chay cristianokunapin hunt’akuran Isaías 54: 17 texto, chaypin Dios prometewanchis: “Manan ima ruwasqa armapas imanasunkipaschu, llapa huchachaqniykitapas upallachinkin ”, nispa.
Ñawpaq tiempokunapi sucedesqanmi sut’ita kayta rikuchin: Saqraq kamachisqan runakuna imataña ruwankuman chaypas, manapunin Jehová Diospa kamachinkunataqa iñiyninkupi waqllichinkumanchu.
Saqraq ruwayninkunaqa yanqapin tukun
3, 4. a) ¿Ima armakunawantaq Satanasri Diospa llaqtan contra sayarin?
b) ¿Imaynapin yachanchis Saqraq armankuna yanqapi tukusqanta?
Saqraqa imaymana armakunawanmi Diospa kamachinkuna contra hatarin: kamachikuqkunatan yuyaychan huñunakuyninkuta predicayninkutapas hark’anankupaq, millay runakunawan qatiykachachin, carcelkunapi wisq’achin, paykunaq mana allinninpaqtaq leykunatapas llaqtakunapi churachin (Salmo 94: 20).
Kunanpas kay revistata estudiashananchiskama, wakin nacionkunapiqa iñiqmasinchiskunaq iñiyninkun ‘ pruebaman ’ churasqa kashan.
Ejemplopaq, Jehová Diospa testigonkunaq huknin sucursalmanta willaranku, huk watallapis 32 kutita iñiqmasinchiskunata qatiykachasqaku predicashaqtinku.
Chaymantapas 59 kutipis guardiakuna iñiqmasinchiskunata hap’isqaku predicashaqtinku.
Wakinninkutas suwata hina hap’isqaku, fotokunata horqospa carcelmanpas wisq’asqaku.
Wakinninkunatataq k’arakta amenazasqaku.
Huk nacionpitaqmi waranqa pachak kutitaraq iñiqmasinchiskunata carcelman wisq’asqaku, yanqamanta multasqaku, sinchitataq maqasqakupas.
Jesuspa wañusqan yuyarina p’unchaypi yaqa iskay pachak kutitaraq chaykuna sucedesqa.
Chaywanpas Jehová Diosqa chay nacionkunapipas huk nacionkunapipas santo espiritunwanmi llaqtanta yanaparan necesitasqanku rato (Zacarías 4: 6).
Hark’aqninchiskunaqa manapunin imataña ruwaspapas Diospa llaqtantaqa upallachinqakuchu.
Diosqa hunt’anqapunin munayninta, manan ima armapas hunt’anantaqa hark’anmanchu.
Yanqa rimasqankutan upallachinchis
Ñawpaq siglopi, ¿ima yanqa rimaykunatan rimaranku cristianokunamanta?
Profeta Isaiaspa willasqan hina, Diospa kamachinkunan upallachinanku karan yanqamanta tumpaqninkunata, llulla kasqankutapas sut’iman horqonanku karan.
Ñawpaq siglopi cristianokunatan imaymanata k’amiranku, mana allin kawsaq runakuna nispan suticharankupas.
Hechos 16: 20, 21 textoq nisqanpi hina paykunamanta kayta niranku: “Kay runakunan [...] llaqtanchista ch’aqwachishanku.
Paykunaqa yachachinku kamachikuyninchispa hark’asqan wak costumbrekunatan, ñoqanchisqa Roma llaqtayoq runakunan kanchis, chaymi yachachikuyninkutaqa mana chaskisunmanpaschu ruwasunmanpaschu ”, nispa. Huk kutipas judío umallikunan llaqta kamachikuqkunata rimapayaranku Cristo qatikuqkunaq contran hatarinankupaq.
Apóstol Pablomantapas nirankun ‘ millay onqoy hinan ’ payqa, nispa. Nillarankutaq: ‘ Hinantinpi ch’aqwachiqkunaq umallinmi ’, nispa.
6, 7.
¿Imaynatan cheqaq cristianokuna yanqa tumpawaqninchiskunata ‘ upallachinchis ’?
Kunanpas contranchispi hatariqkunaqa yanqamantan tumpawanchis k’amiwanchispas. ¿Imaynatan chay yanqa rimaqkunata ‘ upallachinchis ’?
(Isaías 54: 17.)
Sapa kutillanmi allin kawsasqanchiswan sut’iman horqonchis yanqamanta tumpawasqanchista.
Maypachachus runakuna qhawarinku kamachikuqkuna kasukusqanchista, ch’uya kawsasqanchista, sumaq sonqo kasqanchistapas chayqa, sut’itan reparanku tumpawaqninchiskunaq rimasqan yanqa kasqanta.
Allin kawsasqanchiswanmi reqsichikunchis allin runa kasqanchista.
Allin ruwasqanchista rikuspankun wakin runakunaqa Jehová Diosninchista hatunchanku, reparankutaq Diospa kamachinkunaq kawsasqan allinpuni kasqanta (Isaías 60: 14; Mateo 5: 14 - 16).
a) ¿Imaynatan defiendesunman iñiyninchista?
b) Jesucristo hina, ¿imaynata upallachinchis yanqa tumpawaqninchiskunata?
Allinta kawsashaspapas, yaqapaschá mayninpiqa mana manchakuspa kamachikuqkunaq juezkunaq ñawpaqenpi iñiyninchista defendenanchis kanqa (Ester 8: 3; Hechos 22: 25 - 29; 25: 10 - 12).
Kay pachapi kashaspan Jesusqa mayninpi k’amiqninkunaman mana manchakuspa kutichiran lliw runa uyarishaqtin.
Chaytaqa ruwaran yanqa rimasqankuta sut’iman horqonanpaqmi.
Jesús hinan ñoqanchispas runakunaman iñiyninchismanta allin sut’inchasqata willananchis maypiña tarikuspapas.
Mayninpin escuelapi yachaqmasinchiskuna, llank’aqmasinchiskuna, mana iñiq familianchiskunapas asipayawasunman, chaywanpas amapuni Diospa Siminmanta willaytaqa upallakusunchu.
Jerusalenqa ‘ llasa qaqan ’
¿Mayqentaq “llasa qaqa ” Jerusalenri? ¿Pikunan kay pachapi chay Jerusalenta representanku?
Profeta Zacariasmi willaran imanaqtin llapa nacionkuna cheqaq cristianokunata cheqnikusqankuta.
Zacarías 12: 3 texton kayta nin: “Chay p’unchaypin Jerusalenta churasaq mana kuyurichiy atina llasa qaqa kananpaq, mayqen suyupas [otaq nacionpas] chay qaqata kuyurichiyta munaqqa k’irisqan kanqa ”, nispa.
¿Mayqen Jerusalenmantataq kaypiri rimashan?
‘ Hanaq pacha Jerusalenmantan ’, chayqa Diospa Reinonmi, chaypin kamachinqaku santo espirituwan hawisqa cristianokuna.
Kay pachapiqa kashanraqmi wakin hawisqa cristianokuna.
Paykunan ‘ wak ovejakunamanta ’ kaqkunapiwan runakunaman yachachimushanku Diospa Reinonta kasukunankupaq tiempo kashaqtinraq.
¿Imaynatan nacionkuna Diospa Reinonmanta yachachikuykunata chaskinku?
¿Imaynatan Jehová Dios llaqtanta yanapashan?
Kaykunata yachananchispaqmi t’aqwirisunchis Zacarías libropi 12 capitulota.
Chayta t’aqwispanchismi allintapuni yachasunchis kayta: ‘ Manan ima ruwasqa armapas imananqapaschu ’ Diospa hawisqan cristianokunata, wak ovejamanta kaqkunatapas.
a) ¿Imanaqtinmi llapa nacionkuna Jehová Diospa llaqtan contra hatarinku?
b) ¿Iman sucederan ‘ llasa qaqata ’ kuyurichiy munaqkunata?
Zacarías 12: 3 texto llapa nacionkunamanta nin: ‘ K’irisqan kanqaku ’, nispa.
¿Imaynapitaq k’irisqari kanku?
Diosmi kamachiran Reinomanta allin willakuykuna predicakunanpaq, testigonkunataq tukuy sonqo hunt’ashanku chay kamachikuyta.
Paykunaqa predicashanku: Diospa Reinollanmi runaq sasachakuyninkunataqa allichanqa, nispa; chay willakuymi llapa nacionkunapaq “llasa qaqa ” hina.
Chay llasa qaqata kuyurichiyta munaspankun nacionkunaqa imaymanawan hark’ayta munanku Reinomanta willaqkunata.
Ichaqa chayta ruwaspanku sinchi ‘ k’irisqa ’ rikukushanku.
Mana allinpaq kallpachakusqankun qollupuran, chaymi p’enqaypi mana allinpaq qhawarisqa qhepapunku.
Manan Dios serviqkunataqa upallachinkumanchu.
Diospa kamachinkunaqa tukuy sonqowanmi predicashanku Reinomanta “wiñay qespikuypaq allin willakuykunata ”, manaraq p’uchukay chayamushaqtin.
Jehová Diospa kamachinkunaq sinchi ñak’arichisqa kasqankuta rikuspan huk carcel qhawaq runa niran: “Yanqañan kay runakunataqa qatiykachanku.
Jehová Diospa testigonkunaqa manan hayk’aqpas Dios serviyninkutaqa saqenkumanchu.
Aswanpas yapakushallankun ”, nispa.
¿Imaynatan Dios hunt’aran Zacarías 12: 4 textopi prometesqanta?
Leesunchis Zacarías 12: 4 textota.
Chaypin Jehová Dios prometen: Llapa serviqniykuna contra sayariqkunatan ñawsayachisaq, “q’aqchasaq ”, nispa.
Jehová Diosqa hunt’aranpunin chay promesanta.
Ejemplopaq, huk nacionpi Diospa kamachinkunata hark’asharanku huñunakunankuta, predicanankuta, Bibliamanta qelqakuna chaskinankutapas; hark’ashaqtinkupas paykunaqa chaskishallarankun Bibliamanta qelqakunata.
Chaymi huk periodicopi khaynataraq willakuran: Jehová Diospa testigonkunaqa bombillakunapichus hina Bibliamanta qelqakunata llaqtanchisman haykuchimushanku, nispa.
Ichaqa manan chhaynachu karan, aswanpas Jehová Diosmi hunt’asharan kay promesanta: ‘ Suyukunaq caballontan ichaqa llapallanta ñawsayachisaq ’, nispa.
Ñawsayachisqa hina kaspan Diospa contranpi hatariqkunaqa mana imanankupaschu Diospa kamachinkunataqa.
Jehová Diosqa waqaychanqapunin llaqtanta, allinlla tarikunankupaqpas yanapanqan (2 Reyes 6: 15 - 19).
a) ¿Imaynapin Jesús ninata kay pachaman apamuran?
b) ¿Imaynatan hawisqa cristianokunapas kay pachapi ninata hap’ichiranku? Chayrayku, ¿imatan runakuna ruwaranku?
Leesun Zacarías 12: 5, 6 textota.
Chay textopin rimashan ‘ Judapi umallikunamanta ’.
Paykunan representanku kunan tiempo Diospa llaqtanpi hawisqa umalliqkunata.
Huk kutinmi Jesús qatikuqninkunata niran: “Ñoqaqa ninatan kay pachaman apamurqani ”, nispa.
Chaytapunin ruwaran.
Rawrarishaq sonqowan predicaspan rikuchiran Diospa Reinonmanta yachay ancha valorniyoq kasqanta.
Chay willasqanmi hinantinpi llapa judiokunata ch’aqwachiran.
Chay hinallataqmi kunan tiempopi Cristota qatikuqkunapas tukuy sonqo predicasqankuwan ‘ llant’a ukhupi nina sansa hina kanku, trigo marq’ay ukhupi rawrashaq nina hina ’.
Ejemplopaq 1917 watapi The Finished Mystery * (Pakasqa yachay sut’inchakusqan) nisqa libropi iñiqmasinchiskuna mana manchakuspa willaranku cristianon kayku niq religionkunaq llulla kasqankuta.
Chayta yachaspankun chay religionkunaq umallinkuna sinchita phiñakuspa iñiqmasinchiskuna contra hatariranku.
Qayna watakunalla rakiranchis Noticias del Reino núm. 37 nisqa tratadota, chaypa titulonmi karan “¡Se acerca el fin de la religión falsa! ”
nisqa. Chayta leespankun wakin runakuna Diospa Reinonmanta astawan yachayta munaranku, wakintaq Reinoq contranpi churakuranku.
“Judaq karpankunata ” Jehová Dios pakaykun
¿Imatan representan ‘ Judaq karpankuna ’? ¿Imanaqtintaq Jehová Dios paykunata pakaykunqa?
Leesun Zacarías 12: 7, 8, NM textota.
Ñawpa Israel nacionpiqa campokunapin rikukuran karpakunata, chaypitaq michiqkuna chakrapi llank’aqkunapas qorpachakuqku.
Mayqen llaqtapas Jerusalén llaqtaman maqanakuq phawaykuqtinqa, campopi kaqkunaraqmi astawanqa necesitankuman karan hark’aykusqa kaytaqa.
‘ Judaq karpankunapi ’ qorpachakuqkuna hinan hawisqa cristianokunapas mana allin perqasqa llaqtakunapichu tiyanku.
Campopipas kashankuman hinan kawsashanku, mana manchakuspataq Diospa Reinonmanta willashanku.
Hanaq pacha ejercitokunata umalliq Diosmi “ñawpaqtaqa pakaykunqa Judaq karpankunata ”, paykunatan Satanasqa hukpaqkama ch’usaqyachiyta munashan.
¿Imaynatan Jehová Dios ‘ Judaq karpankunapi ’ kaqkunata pakaykun, imaynatan mana urmanankupaqpas yanapan?
Ñawpaq tiempokunapi sucedesqanmi sut’ita kayta qhawarichiwanchis: Jehová Diosqa pakaykushanmi hawisqa cristianokunata, paykunan ‘ karpakunapi ’ hina kawsashanku.
* Paykunatan Diosqa kallpachan rey David hina mana manchakuspa allin kallpasapa kanankupaq, chhaynapin yanapan mana ‘ urmanankupaq ’.
¿Imanaqtinmi Jehová Dios llapa ‘ nacionkunata wañuchiyta ’ munan? ¿Hayk’aqmi chayta ruwanqa?
Kunantaq leesun Zacarías 12: 9 textota.
¿Imanaqtinmi Jehová Dios llapa ‘ suyukunata otaq nacionkunata wañuchiyta ’ munan?
Diospa Reinon contra hatarisqankurayku.
Paykunaqa wañuypaq nisqaña kashanku Diospa llaqtanta qatiykachasqankumanta, ñak’arichisqankumantawan.
Pisi tiempollamantan, Satanaspa kamachisqan runakuna huk kutillatawanña Jehová Diospa kamachinkuna contra hatarinqaku, chaywanmi qallarinqa Bibliaq sutichasqan Armagedón guerra.
Chay guerrapin Hatun Juez Jehová Diosqa kamachinkunata pakaykunqa, lliw nacionkunaq ñawpaqenpitaq sutintapas ch’uyanchanqa (Ezequiel 38: 14 - 18, 22, 23).
16, 17. a) ¿Imataq ‘ Jehová Diospa kamachinkunaq chaskisqanku herenciari ’?
b) ¿Imatan rikuchinchis Satanaspa qatiykachayninkunata aguantaspa?
Satanaspaqa manan ima armanpas kanchu iñiyninchista waqllichinanpaq, tukuy sonqo llank’ayninchista pisiyachinanpaqpas.
Jehová Dios pakaykuwaqninchis kasqanta yachaspan thakpi kawsanchis, chaymi “Jehová Diospa kamachinkunaq chaskisqanku herenciaqa ” (Isaías 54: 17, NM).
Manan pipas thak kayninchista, Dioswan sumaqpi kawsasqanchistapas qechuwasunmanchu (Salmo 118: 6).
Satanasqa kallpachashallanqan kay pachapi runakunata qatiykachawananchispaq, sasachakuykunaman churawananchispaqpas.
Ichaqa kay pachapi runakuna yanqamanta tumpawaqtinchispas Jehová Diospaq hunt’aq sonqo kasun chayqa, rikuchisunmi ñoqanchispi Diospa espiritun kasqanta.
Pachantinpin willamushanchis Diospa takyachisqan Reinomanta allin willakuykunata.
Hark’awaqninchiskunaqa ‘ rumikunawanpas ’ ch’aqewashasunman hinaraqmi imaymanata ruwashanku contranchispi.
Jehová Diospa yanapayninwanmi ichaqa chaykunata aguantanchis (Zacarías 9: 15).
¡Manan pipas upallachinqachu hawisqa cristianokunata wak ovejakunamanta yanapaqninkunatapas!
Hamuq tiempopin Saqraqa manaña qatiykachawasunchu, ¡anchatachá kusikusun chay tiempo chayamuqtinqa!
Chay tiempo chayamunankamaqa kallpachawanchismi Jehová Diospa kay promesan: “Manan ima ruwasqa armapas imanasunkipaschu, llapa huchachaqniykitapas upallachinkin ”, nispa.
Kay libroqa Jehová Diospa testigonkunaq ruwasqanmi, ichaqa manaña kanñachu.
Astawan yachanaykipaq qhaway Los testigos de Jehová, proclamadores del Reino de Dios nisqa librota 675, 676 paginakunata, chay librotaqa Jehová Diospa testigonkunan ruwan.
¿Imanispan kutichiwaq?
• ¿Imaynapin yachanchis Satanaspa armankuna yanqapaq kasqanta?
• ¿Imaynapin hanaq pacha Jerusalén rikch’akun ‘ llasa qaqaman ’?
• ¿Imaynatan Jehová Dios “Judaq karpankunata ” pakaykun?
• Armagedón chayamunankama, ¿ima promesapin confiasunman?
¿Iman Diospa Reinon?
¿IMAMANTAN wiraqocha Jesús predicaran?
Diospa Reinonmantan, chaymantan runakunaman yachachiran.
Runakunawan rimasqanpin Reinomanta rimaqpuni.
¿Musphariranchu runakuna chayta uyarispa?
¿Tapurankuchu chay Reinomanta?
Evangelio qelqakunaqa manan chaymanta willanchu.
Chhaynaqa, ¿yacharankuñachu chay runakuna Diospa Reinonmanta?
Judiokunaq respetasqan ñawpa Qelqakunapiqa willaranñan chay Reinomanta.
Chay Qelqakunaqa sut’intan willaran ima kasqanta imakuna ruwanantapas.
Kunanpas astawanmi chay Reinomanta yachasunman paykuna hina Bibliata t’aqwispa.
Bibliapi kaq qanchis sut’inchaykunamanta yachasun.
Jesuspa tiemponpi judiokuna paykunamanta ñawpaq tiempopi judiokunapas yacharankuñan ñawpaq kinsa sut’inchaykunata.
Kinsa sut’inchaykunatataq Cristo apostolninkunapiwan rikuchiranku.
Qanchiskaqtaq sut’inchakun kay tiempopi.
Diospa Reinonqa cheqaqmi kamachikuyninpas wiñaypaqmi kanqa.
Bibliapi ñawpaqkaq profecian willaran Dios, kasukuq runakunapaq huk qespichiqta kachamunanmanta.
Chay qespichiqtan sutichakuran ‘ miray ’ nispa, willarantaqmi Satanaspa, Adanpa, Evapa mana kasukusqankumanta millay kawsay paqarimusqanta ch’usaqyachinanta (Génesis 3: 15).
Askha watakuna qhepamantaq Jehová Dios hunt’aq kamachikuq Davidman kusikunapaq willakuyta willachiran: chay ‘ miray ’ otaq Mesías Reinopi kamachikuq kananta, chay kamachikuy hukkunamantaqa wiñaypaq kanantawan (2 Samuel 7: 12 - 14).
Kay pachapi kamachikuqkunatan Diospa Reinon chinkachinqa.
Profeta Danielmi huk rikhuriypi rikuran kay pachapi hatun kamachikuqkunata chay tiempokunamanta kay tiempokama qayllallamanta rikhurimuqta.
Willarantaqmi chay rikhuriypi rikusqan khaynapi tukukunanta: “Chay [qhepakaq] reykuna kamachikushaqtinmi, Hanaq Pacha Diosqa mana hayk’aq thunikuq suyuta sayarichinqa, manataqmi wak suyuqa chayta kamachinqachu, aswanpas llapa suyukunatan ñut’uspa tukunqa, wiñaypaqtaq kanqapas ”.
Arí, kay pachapi llapa kamachikuqkunan — hatun maqanakuykuna, millay ruwaykuna, mana chanin ruwaykunapas — wiñaypaq ch’usaqyachisqa kanqa.
Chay profeciapi nisqan hina Diospa Reinonqa hanaq pachapin kashan as pisi tiempomantataq kay Hallp’ata kamachimunqa (Daniel 2: 44, 45).
Chayqa cheqaq kamachikuymi hinaspapas sapallanmi wiñaypaq kamachikunqa.
Diospa Reinonmi chinkachinqa hatun maqanakuykunata, onqoyta, yarqayta, wañuytapas.
Bibliapi profeciakunan willan Diospa Reinon kay Hallp’apaq sumaqkuna apamunanmanta.
Kay pachapi kamachikuqkunaq mana ruway atisqantan chay Reino ruwanqa.
Kaypi yuyaykuy: ¡maqanakunapaq llapa armakunan ñut’usqa kanqa!
Biblia nin: “[Diosmi] teqsimuyuntinpi awqa - tinkuykunata qolluchin ”, nispa (Salmo 46: 9).
Onqoykuna manaña kapusqanraykun manaña necesitasunchu medicokunata hospitalkunatapas.
“Manan mayqellanpas: ‘ Onqosqan kani ’, ninqachu. ”
Manañan pipas yarqaymanta onqonqachu nitaq yarqaymanta wañunqachu.
‘ Suyupin askhallaña trigo kanqa. ’ (Salmo 72: 16.)
Manañan kanqachu wañusqakunata p’anpay, wañupuqkuna velay, panteonkuna, morgue nisqakunapas nitaqmi llakikuypas kanqachu.
Chhaynapin wañuyqa hukpaqkama chinkapunqa.
Kamaqninchisqa “wiñaypaqmi wañuytapas chinkachinqa, llapaq ñawinmantan waqaytapas ch’akichinqa ” (Isaías 25: 8).
Reinopi Kamachikuqtaqa Dios kikinmi akllan.
Mesiasqa manan pay kikinchu akllakuran nitaqmi kay pachapi huchasapa runakunachu.
Aswanpas Jehová Dios kikinmi akllaran.
Chaytan rikuchin Mesías, Cristo titulokuna, chay titulokunaqa “hawisqa ” (akllasqa) ninanmi.
Arí, Jehová Diosmi Jesustaqa hawiran otaq akllaran Reinonpi kamachikuq kananpaq.
Pay kikinpunin khaynata niran: “Kayqa kamachiymi, ñoqan payta kallpachani, paymi akllakusqay, paymi kusichiwan.
Paytan Espirituywan hunt’aykuni, hatun suyukunamanmi chanin - kayta willanqa ”, nispa (Isaías 42: 1; Mateo 12: 17, 18).
Jehová Diosllan yachan imayna kamachikuq necesitasqanchista.
Diospa Reinonpi Kamachikuqqa rikuchinñan kamachikunanpaq hina kasqanta.
Arí, Nazaret llaqtayoq Jesusmi prometesqa Mesías karan.
Jehová Diospa akllasqan miraymantan hamuran (Génesis 22: 18; 1 Crónicas 17: 11; Mateo 1: 1).
Pachaq - pachaq watakuna ñawpaqpi profeciakunan paypi hunt’akuran kay Hallp’api kashaqtin.
Hinaspapas hanaq pachamantapachan reqsichiranku pay Mesías kasqanta.
Dios kikinmi hanaq pachamanta rimamuran, reqsikurantaq Churinpuni kasqanta, angelkunataqmi willaranku prometesqa Mesías kasqanta. Jesuspunin milagrokunata ruwasqanpi rikuchiran paypi Diospa atiynin kasqanta, chaytan askha kutipi ruwaran waranqanpi runakuna rikushaqtin.
* Jesucristoqa sapa kutinmi rikuchiran imayna kamachikuq kananta.
Payqa manan hawa sonqollachu runakunata atiyninwan yanaparan aswanpas tukuy sonqowanmi yanapaq.
Payqa qoykukuq, khuyapayakuq, mana manchakuq, k’umuykukuqmi karan.
Llapallanchismi Bibliapi yachasunman kay Hallp’api tukuy ima ruwasqanmanta.
Diospa Reinonpiqa pachak tawa chunka tawayoq waranqa akllasqa runakunan Cristowan kuska kamachikamunqaku.
Jesusmi willaran apostolninkunawan huk runakunawan ima hanaq pachamanta kamachikamunankuta.
Paykunatan suticharan “pisi t’aqa oveja ” nispa.
Qhepamantaq apóstol Juanman Dios willachiran chay pisi t’aqa, pachak tawa chunka tawayoq waranqa kamachinkuna kasqanta.
Paykunan huk sumaq llank’anata chaskinqaku: Cristowan kuskan reykuna hina kamachikamunqaku sacerdotekuna hinataq llank’anqaku.
Diospa Reinonqa hanaq pachapin kamachikushanña, kay pachatapas ñan kamachikamunqaña.
Chay qanchiskaq sut’inchayqa muspharinapaqmi.
Bibliapiqa askha pruebakunan kan Jesús hanaq pachapi kamachikunanpaq atiy chaskisqanmanta.
Kunanqa chaypin kamachikushanña as pisi tiempomantataq teqsimuyuntinta kamachimunqa, ñawpaqpi qhawarisqanchis sumaq profeciakunatataq hunt’anqa.
Qanri, ¿munawaqchu Diospa Reinonpi saminchaykuna chaskikuyta?
Jesusqa mana hayk’aq suyakusqanku sumaq suyakuymantan predicaran.
Payqa munan kay Hallp’a paraisoman tukunantan, kasukuq runakuna chaypi wiñaypaq tiyanankutawan.
Qanpas, kunanmantapacha kallpachakuy chay sumaq kawsayman aypanaykipaq.
Chayta qhawariy Mateo 3: 17; Lucas 2: 10 - 14; Juan 6: 5 - 14 textokunapi.
Familiaykita kallpachay ‘ sumaq simikunawan ’
SAPA minuto pasasqanman hinan David aswan - aswanta phiñakusharan.
Wasi hawapiñan relojninta qhawa - qhawarispa warmin Dianata suyasharan.
Warmin wasimanta lloqsimuqtintaq manaña aguantakuyta atispa warminta qapariyuran.
Phiñasqan niran: “¿Imanaqtinmi kay horaskama suyachikuwanki?
¡Qanqa sapa kutinmi qhepallatapuni chayayamushanki!
¿Manachu huk kutillapas usqhayta alistakuwaq? ”
Chaymi Dianaqa wasinman phawaylla kutiripuran khuyayta waqaspa.
Chayñan Davidqa reparakuran sinchi pantarusqanta.
Arí, phiñakuyninmi chay sasachakuyman tanqayuran.
Kunanri, ¿imatan ruwanqa?
Llakisqan allillamanta wasiman kutirin warminwan rimananpaq.
Chay rikch’anachiyqa cheqaq kawsaytan rikuchin, riki.
¿Qan, pesapakurankichu hayk’aqllapas ima rimasqaykimantapas?
Mana allin yuyaywan rimaspaqa qhepamanmi pesapakunchis.
Chayraykuchá Biblia kayta nin: “Chanin runaqa allintan yuyaykun kutichinanpaq ”, nispa (Proverbios 15: 28).
Mayninpin ichaqa phiñasqa kaspa, manchasqa tarikuspa otaq nanaypi kaspa sasa kanman allinta yuyaykuspa rimay.
Chhayna sientesqa kashaspa familianchiswan rimaspaqa tunpasunmanpaschá otaq mana allinta paymanta rimasunman.
Chaywanqa astawanmi k’irinakusunman otaq phiñachinakusunman.
¿Iman yanapawasun imatapas allinta ruwananchispaq?
¿Imatan ruwananchis sonqonchispi sientesqanchiswan mana atipachikunapaq?
Salomonpa qelqasqanpin tarisun allin yuyaychaykunata.
Yuyaykusun ima ninanchispi imayna ninanchispiwan
Kawsay yanqapaq kasqanmanta Eclesiastés libropi qelqasqanman hinan Salomón rikuchiran sonqonpi imayna sientekusqanta.
Kaytan niran: ‘ Kawsaytaqa cheqnikurqanin ’ nispa, huk kutipitaq niran: “¡Tukuy imapas yanqapunin! ”
nispa (Eclesiastés 2: 17; 12: 8).
Chaywanpas Eclesiastés qelqaqa manan Salomonpa sasachakuyninmantachu willan.
Payqa manan kawsaypa llakikuynillanmantachu willaran aswanmi Eclesiastés qelqaq tukuyninpi nisqan hina ‘ munarqanpuni sumaq simikunata tariyta, hinaspa allin cheqaq simikunata qelqananpaq ’ (Eclesiastés 12: 10).
Salomonqa yachakuranchá sonqonpi sientesqanwan mana atipachikunanpaq kallpachakunanta.
Sapa kutichá tapukuran: “Rimanaypaq yuyaykusqay, ¿cheqaqpunichu?
Khaynata rimasaq chayri, ¿imaynatan sientekunqaku hukkuna?
¿Uyariwanqakuchu? ¿Allinpaqchu chaskikunqaku? ”.
“Sumaq simikunata ” cheqaq simikunatawan rimananpaq maskhaspan sonqonpi sientesqanwan mana atipachikuranchu.
Chaymi Eclesiastés qelqa ancha sumaq ñoqanchispaq, chaymantapas Jehová Diospa yuyaychayninmi chaypi tarikun kawsay imayna kasqanta yachachiwananchispaq.
Sichus ñoqanchispas Salomón hina sonqonchispi sientesqanchiswan mana atipachikusunchu chayqa, sumaqtan munakusqanchis runakunawan rimanakusun.
Huk ejemplota qhawarisun.
Ama atipachikusunchu sonqonchispi sientesqanchiswan
Kaywan rikch’anachisun, huk waynachan khuyaylla wasinman chayashan libretanta makinpi aparikuspa.
Taytanmi libretanta qhawaspa rikun huk cursopi mana atimusqanta, hinaspa sinchita phiñakuspa tareakuna mana ruwasqanta yuyariyta qallarin.
Sonqonpiqa kaykunatan niyta munan: “¡Qanqa qhellan kanki!
¡Chhaynalla kanki chayqa manan hayk’aqpas imallapas kankichu! ”
nispa. Phiñakuyninpi manaraq chaykunata rimarushaspan kayta tapukunan: “¿Cheqaqpunichu sonqoypi yuyaykusqay? ”.
Chay tapukuymi yanapanqa sut’illanta rimananpaq mana sonqonpi yuyaykusqantachu (Proverbios 17: 27).
¿Cheqaqtachu wawan huk cursopi mana atisqallanmanta mana imapaq valeq kanqa?
¿Tukuy ima ruwaytachu qellakun? Icha, ¿mana entiendesqanraykuchu tareankunata mana ruwaran?
Bibliaqa sapa kutinmi yuyarichiwanchis imatapas sumaq sonqowan ruwanapaq, imaynachus kasqanman hina qhawarinapaqwan.
Taytaqa ‘ allin cheqaq simikunawanmi ’ wawanta rimapayanan kallpachananpaq.
Allin rimaykunata akllasun
Imayna rimapayananta qhawarispan taytaqa kayta tapukunan: “¿Imaynatan wawayta rimapayasaq? ”.
Ichaqa sasan sumaq simikunawan rimapayayqa.
Tayta mamakunaqa kaytan yuyarinanku, wayna sipaskunaqa tukuy imatapas allinllatañan ruwayta munanku, mana atispataq mana imapaq valeq hina sientekunku.
Yaqapaschá imapi pantasqankutapas yuyashallankuman hinaspa hatun huchata hina rikunkuman, chaywantaq paykuna kikinkuta pisichakunkuman.
Sichus taytapas sinchita phiñakunqa chayqa astawanraqmi wawanta mana valeqta hina sientechinqa.
Colosenses 3: 21 textopi nin: “Taytamamakuna, wawaykichista ama k’utuychischu [otaq phiñachiychischu], paqtan unphuyankuman ”, nispa.
Sapa kuti, hayk’aqpas nisqa simikunan ima ruwasqatapas hatunman tukuchin.
“Qanqa manan hayk’aqpas imallapaqpas valenkichu ”, nispa taytan niqtin, ¿imaynatan waynacha pay kikinta qhawarikunqa?
Sichus chhayna nanachiq simikunallawan wawata rimapayanqaku chayqa, mana valeq hinan sientekunqa.
Wawakunata chhaynata niyqa pisi kallpayachinmi hinaspapas chhayna nisqankuqa manan cheqaqchu.
Allinkuna ruwasqanmanta rimaymi aswan allinqa kanman.
Rikch’anachiypi taytan kayta ninman: “Churiy, llakisqachá kashanki huk cursopi mana atimusqaykimanta.
Yachanin tareaykikunata ruwanaykipaq ancha kallpachakusqaykita.
Hamuy, parlarisunchis chay cursopi sasachakuyniykita imayna allichanata qhawarinanchispaq ”, nispa.
Hinaspapas chay cursopi imarayku sasachakusqanta yachananpaqmi allinta tapurillanmantaq chayman hina yanapananpaq.
Phiñakuywan atipachikunamantaqa munakuywan allin yuyaywan allichaymi aswan allin kanqa.
Bibliapunin nin: “Sumaq rimasqakunaqa [...] simipaqmi misk’i, cuerpopaqmi hampi ”, nispa (Proverbios 16: 24).
Maypichus thak kawsaypas munakuypas kan chaypin wawakunapas llapa familiapas kusisqa kanku.
‘ Imachus sonqopi hunt’a kashan ’
Yuyarisun ñawpaqpi yachasqanchis phiñakuq qosamanta.
Phiñakuspa warminta qapariyunanmantaqa, ¿manachu aswan allin kanman karan allinta yuyaykuspa sumaq simikunawan cheqaq simikunapiwan rimapayay?
Chhaynapi tarikuq qosaqa kaytan tapukunan: “Arí, warmiyqa kallpachakunanmi maytapas horanpi chayananpaq, ichaqa, ¿cheqaqtapunichu sapa kutilla maytapas qhepallataña chayan?
¿Allinchu kanman chaykunamanta kunan yuyarichiy?
Sichus phiñasqa rimapayasaq otaq k’amisaq ima ruwasqanmantapas chayqa, ¿yanapasaqchu imatapas aswan allinta ruwananpaq? ”.
Sichus manaraq imatapas rimashaspa Chaykunata tapukusun chayqa, manan k’irisunchischu munakusqanchis runakunaq sonqonta (Proverbios 29: 11).
Sichus familiawan rimaspanchis sapa kutilla phiñachinakunchis chayri, ¿imatan ruwasunman?
Yaqapaschá sonqonchispi ima yuyaykusqanchista t’aqwirinanchis kanqa.
Phiñasqa kashaspa otaq mat’ipayasqa kashaspa imayna rimasqanchispin yachakun sonqonchispi ima kasqanta.
Chaymi Jesús kayta niran: “Imachus sonqopi hunt’a kashan chaytan simiqa riman ”, nispa.
Arí, rimasqanchispin rikuchinchis sonqonchispi ima yuyaykusqanchista, imatapas imayna qhawarisqanchista, sonqonchis ukhupi ima munasqanchistapas.
¿Iman kaqtapunichu kawsayta qhawarinchis?, ¿ima sasachakuytapas allichakunanpaq hinachu qhawarinchis?
Chhayna kaqtinqa imayna rimasqanchispi, imamanta rimasqanchispin reparakunqa.
¿Chuchupakuqchu kanchis?, ¿mana atikuqpaq hinachu imatapas qhawarinchis?, ¿qhawashallanchischu hukkunaq ruwasqanta?
Chhayna kaqtinqa rimasqanchiswanmi hukkunata pisi kallpayachisun.
Yaqapaschá mana reparakunchischu yuyaykusqanchispas rimayninchispas mana allin kasqanta.
Ñoqanchispaqqa allinpaschá kashan ima yuyaykusqanchispas.
Ichaqa manan q’otukunanchischu (Proverbios 14: 12).
¡Diospa Simin Qelqata hap’iyqa ancha hatun saminchaymi!
Biblian yanapawanchis yuyaykusqanchista t’aqwirinapaq, allin kaqta reparaspa mana allin kaqta allichananchispaq.
Imapiña tayta mamanchisman apakunchis chaypas, imayna uywasqaña karanchis chaypas llapallanchismi munaspaqa t’ikrasunman yuyayninchispi ruwayninchispipas.
Chaymantapas imayna rimasqanchista yachakunapaqqa huk runakunatan tapukunanchis.
Tapuwaqmi qosaykita warmiykita otaq wawaykitapas.
Huk allin poqosqa amigoykitapas tapukuwaqmi.
Yuyaychawasqanchista chaskikunapaqqa huch’uyyaykukuqmi kananchis chayman hinataq t’ikrananchis.
Manaraq rimashaspa yuyaykusun
Sichus mana munanchischu rimayninchiswan hukkunaq sonqon k’iriyta chayqa Proverbios 16: 23 textoq nisqantan ruwananchis: “Yachayniyoqqa allin chayasqatan riman, rimasqankunaqa aswantan creechin ”.
Sonqonchispi sientesqanchista atipayqa sasan kanman.
Hukkunata huchachanamantaqa otaq pisichaymantaqa paykunatan entiendenanchis, chaymi yanapawasun sumaq simikunawan rimapayanapaq.
Yachasqanchis hina llapallanchismi huchallikunchis.
Mayninpiqa hawan ukhuntan rimarparinchis (Proverbios 12: 18).
Ichaqa Biblian yanapawasunman allinta yuyaykuspa rimanapaq, ñawpaqta hukkunaq sientesqanta munasqankuta qhawarinapaqwan.
Kallpachakusun “sumaq simikunata ” cheqaq simikunatawan rimanapaq, aswantaqa familianchiswan rimaspa.
Chhaynapin mana k’irisunchu nitaq pisi kallpayachisunchu munakusqanchis runakunata, aswanmi rimasqanchis paykunapaq hampi hina kanqa hinallataq kallpachasqa kanqaku.
[7 paginapi foto]
¿Imatan ruwawaq rimasqaykimanta qhepaman mana pesapakunaykipaq?
Kaykunamanta yachachin
1 de febrero de 2008
¿Imataq Diospi Reinonri?
KAYKUNAMANTAN WILLAKUSHAN
3 ¿Iman Diospa Reinon?
5 Familiaykita kallpachay ‘ sumaq simikunawan ’
KAY REVISTAPIQA KALLANTAQMI
17 - 23 DE MARZO 2008
8 Jehová Diostaqa yuyashanallanchispunin
KAY TAKIKUNATA TAKIKUNQA: 16, 9.
24 - 30 DE MARZO 2008
12 Jehová Diospa ñanninkunapi purisun
KAY TAKIKUNATA TAKIKUNQA: 58, 27.
31 DE MARZO 2008 – 6 DE ABRIL 2008
19 Jesucriston lliwmanta aswan allin misionero
7 - 13 DE ABRIL 2008
KAY TAKIKUNATA TAKIKUNQA: 93, 92.
14 - 20 DE ABRIL 2008
“Qhawashallaypuni Señormanta chaskisqayki llank’ayta ”
“Qhawashallaypuni Señormanta chaskisqayki llank’ayta, hunt’anaykipaq. ”
1, 2.
¿Imatan ruwananchis runamasinchis qespichisqa kananpaq?
CRISTIANOKUNAQA ancha importante willakuykunatan runakunaman willananchis, chay willakuykunata imayna chaskisqankumantan kanqa kawsanankupaq otaq wañunankupaqpas ‘ manchay ñak’ariy ’ tiempo chayamuqtin.
Proverbios qelqan willawanchis: ‘ Wañuchinapaq huchachasqakunata qespichiy, wañuchinapaqña nisqakunatapas kacharichiy ’, nispa.
¡Ancha importante llank’aymantan kay textoqa willawashanchis!
Sichus runakunaman allin willakuykunata mana willamusunchu chayqa, ñoqanchismi huchayoq kasun wañuypaq huchachasqa kanankumanta.
Proverbios qelqaqa kaytawanmi nin: “Manapunin yacharqaykuchu, nispachus ninki chayqa, ¿manachu sonqokunata taripaqqa chayta reparan?
¿Manachu waqaychaqniykiqa chayta yachan? Paymi sapanka runaman ruwasqanman hina qopunqa ”, nispa.
Qhawasqanchispas hina, cristianokunaqa mana nisunmanchu: “Manapunin yacharqaykuchu ” kay pachapi runakuna peligropi kasqankuta, nispaqa (Proverbios.
24: 11, 12).
Jehová Diospaqqa ancha valorniyoqmi runaq kawsayninqa, chaymi serviqninkunata kamachin tukuy atisqankuta ruwaspa llapa runaman Bibliamanta yachachimunankupaq, chhaynapi askha runa qespichisqa otaq salvasqa kanankupaq.
Imaynan ñawpaq tiempopi llaqta qhawaqqa runakunaman willanan karan ima peligromantapas, chay hinallataqmi ñoqanchispa llank’ayninchispas.
Manan munasunmanchu runakuna wañunanmanta “huchayoq ” kayta (Ezequiel 33: 1 - 7).
Chayrayku kallpachakushallasun ‘ Diospa siminta willamunapaq ’ (leeychis 2 Timoteo 4: 1, 2, 5).
¿Imatan yachasunchis kay estudiopi, qatimuq estudiokunapipas?
Kay estudiopin yachasun imaynatan Diospa siminta willamunapaq hark’awaqninchis sasachakuykunata atipasunman chayta, imaynatataq aswan askha runakunata yanapasunman chaytapas.
Iskay kaq estudiopitaq yachasunchis imatan ruwasunman Bibliamanta allin yachachiq kanapaq chayta.
Kinsa kaq estudiopitaq yachasun pachantinpi predicaqmasinchiskunaq llank’asqanmanta sumaq willakuykunata.
Ichaqa ñawpaqta yachasun imarayku kay tiemponchispi askha sasachakuykuna kashan chaytaraq.
¿Imanaqtinmi runakuna mana suyakuyniyoq kawsanku?
4, 5.
¿Imakunan pachantinpi sucedeshan?
¿Imaynatan runakuna kawsanku chaykunata rikuspa?
Kay pachantinpi imaymana sucedesqanta qhawarispan yachanchis ‘ kay tiempo p’uchukapunanpaqña kashasqanta ’.
Jesuspas qatikuqninkunapas willarankuñan kay pachapi lliw imaymana mana allinkuna pasananmanta, chhaynapi yachallanchistaq ‘ tukukuy qaylla p’unchaykunapiña ’ kawsasqanchista.
Imaymana ‘ nanaykunan ’ runakunata ñak’arichishan: guerrakuna, yarqaykuna, pacha chhaphchiykunapas.
Chaymantapas, hinantinpin mast’arisqa kashan payllapaq munaq runakuna, mana kasukuqkuna, Diosta mana manchakuqkunapas.
Lliw runakuna, Diospa munasqanman hina kawsaqkunapas ‘ sasa tiempokunapin ’ kawsashanchis.
Ichaqa yaqa llapan runakunan mana yachankuchu imarayku chaykuna sucedesqanta.
Chayrayku, askha runakuna sinchita llakikunku familiankuta mana imapas sucedenanmanta, sinchi nanaypitaq tarikunku mayqen familiankupas wañupuqtin, otaq hatun llakipipas rikukuqtinku.
Paykunaqa manan entiendenkuchu imarayku chaykuna sucedesqanta, nitaq imayna allichakunantapas, chaymi mana ima suyakuyniyoq kawsanku.
¿Imanaqtintaq ‘ Hatun Babiloniaqa ’ mana atinchu runakuna yanapayta?
“Hatun Babilonia ” otaq pachantinpi pantasqa religionkunaqa mana imapipas runakunata yanapanchu, aswanpas ‘ qhelli huchapi puriyninwanmi ’ runakunata pantachin, chaymi runakunaqa mana yachankuchu Jehová Diosman imayna achhuykuyta.
Qhelli warmi hinan payqa ‘ kay pachapi reykunaq ’ sonqonta munayllata suwaran paypa munayninman hina ruwanankupaq.
Pantasqa yachachikuyninkunawan layqakuyninkunawan iman runakunata q’oturan llaqta kamachikuqkunata ch’inlla kasukunankupaq.
Pantasqa religionkunaqa kay pachapi atiyniyoq kanankuraykun cheqaq yupaychayta qhepancharanku.
¿Iman sucedenqa yaqa llapa runakunata?
Chayrayku, ¿imaynatan paykunata yanapasunman?
Jesuspa nisqan hina, yaqa llapan runakunan wañuyman apaq hatun ñanninta rishanku.
Wakin runakunaqa Bibliaq nisqanta yuyaypipuni mana kasukuyta munaspa chay hatun ñanninta purishanku. Ichaqa askha runakunan chay hatun ñanpi tarikunku q’otusqa kasqankurayku, paykunatan creechiranku kawsayninku Diospaq allin kasqanta.
Chhaynapi tarikuspapas wakinqa yaqapaschá Bibliamanta cheqaq yachaykunata yachaspanku kawsayninkuta cambiankuman.
Ichaqa pantasqa religionkunamanta mana lloqsiyta munaspa Bibliaq yachachikuyninkunata mana kasukuqqa, wañunqan ‘ manchay ñak’ariy ’ chayamuqtin.
Mana sayk’uspa predicashallasun
8, 9.
¿Imatan ñawpaq siglopi cristianokuna ruwaranku sinchi qatiykachasqa rikukuspanku?
¿Imanaqtinmi chayta ruwaranku? Jesusmi qatikuqninkunata niran: Reinomanta allin willakuykunata lliw runaman willamuychis, yachachimuychistaq qatikuqniy kanankupaq, nispa.
Cheqaq cristianokunaqa predicasqankuwanmi reqsichikunku Dios sonqo kasqankuta, iñiyniyoq kasqankutapas.
Chayraykun ñawpaq siglopi cristianokunaqa tukuy sonqo predicashallaranku qatiykachasqa kaspapas.
Paykunaqa Jehová Diosmanta kallpata mañakuranku ‘ mana manchakuspa siminta willashanallankupaq ’.
Jehová Diostaq mañakuyninkuta uyarispa santo espiritunta paykunaman qoran Diospa siminta mana manchakuspa willamunankupaq.
¿Pisiparankuchu Jesuspa qatikuqninkuna sinchi qatiykachasqa kaspanku?
Judío umallikunan phiñasqa kasharanku apostolkunaq predicasqanwan, chaymi paykunata hap’ispanku sinchita amenazaranku hasut’iranku ima.
Chaywanpas apostolkunaqa ‘ sapa p’unchaymi yachachishallaqkupuni Jesús Cristo kasqanmanta allin willakuykunata ’.
Paykunaqa allintan entienderanku ‘ Diosta ñawpaqta kasunankuta, mana runakunatachu ’.
¿Ima pruebakunapin cristianokuna tarikunchis? ¿Imatan wakin runakuna ruwankuman allin ruwayninchista qhawaspanku?
Kay tiempopiqa pisi cristianokunallatan maqanku carcelmanpas wisq’anku allin willakuykunata willasqankurayku.
Ichaqa llapanchismi ima pruebapipas ima sasachakuypipas tarikunchis.
Ejemplopaq, runakunaqa manapaschá allinpaqchu qhawariwanchis Diospa kamachisqanman hina kawsasqanchisrayku.
Llank’aqmasinchiskuna wasimasinchiskunapas hukniraytapaschá qhawariwanchis Bibliaq kamachikuyninkunata kasukusqanchisrayku.
Chhayna kaqtinpas manan pisipananchischu.
Cristianokunaqa ‘ k’anchaq ch’askakuna hinan k’ancharinanchis ’ kay tutayaq pachapi.
Yaqapaschá wakin runakunaqa allin ruwasqanchista sumaqta qhawarispanku Jehová Diosta yupaychankuman (leeychis Mateo 5: 16).
a) ¿Imatan wakin runakuna ruwankuman predicayninchista saqenanchispaq?
b) ¿Imatan Pablota ruwaranku predicasqanrayku? Chaywanpas, ¿imatan ruwashallaran?
Diospa Reinonmanta willakuykunata mana sayk’uspa willashanallanchispaqqa mana manchakuqmi kananchis.
Yaqapaschá wakin runakuna, kikin familianchiskunapas burlakunkuman otaq imatapas ruwankuman predicayninchista saqenanchista munaspanku.
Apóstol Pablotan askha kutipi varakunawan waqtaranku Diospa siminta willasqanrayku.
Chaywanpas Pabloqa kayta niran: “Yachallankichistaqmi [...] muchusqaykuta, k’amisqa kasqaykuta, chaywanpas Diosninchismi kallpachawarqanku, hinan qatiykachakuyña kashaqtinpas mana mancharispa Diospa allin willakuyninkunata willarqaykichis ”, nispa.
Huk kutinmi Pablota cheqnikuqninkuna hap’iranku, p’achanta ch’utispankutaq varakunawan p’anaranku, carcelmanpas wisq’aranku; chhaynatataq ñak’arichisharanku chayqa, apóstol Pablopaqqa sasapunichá kanman karan Diospa siminta willashallayqa.
¿Imanaqtintaq mana manchakuspa predicashallaran?
Payqa hunt’aytapunin munaran Diospa qosqan llank’anata.
12, 13.
¿Imanaqtinmi wakin iñiqmasinchiskuna pisipankuman? ¿Imaynatan kallpachakunkuman?
Chaymantapas yaqapaschá predicayninchispi pisipasunman runakuna mana uyariwaqtinchis, otaq sapa kutilla runakunata wasinkupi mana tariqtinchis.
Chhaynaqa, ¿imatan ruwasunman?
Kallpachakusunmanmi maypipas tarikuspa predicanapaq.
Chaymantapas, horarionchista allichakusunman wasinkupi kasqanku horata predicananchispaq, otaq maypichus aswan askha runakunata tarinchis chaykunapi astawan predicasunman (kay textokunawan tupachiy Juan 4: 7 - 15; Hechos 16: 13; 17: 17).
Chaymantapas askha iñiqmasinchiskunan manaña nishutachu predicayta atinku kuraqña kasqankurayku, otaq onqosqa tarikusqankuraykupas.
Sichus chhaynapi tarikunki chayqa, ama llakikuychu.
Jehová Diosqa allintan yachan imaynapi tarikusqaykita, anchatataq kusikun atisqaykiman hina ruwasqaykiwan (leeychis 2 Corintios 8: 12).
Qatiykachasqaña kaspapas, manaña runakuna uyarikuqtinpas, onqosqaña kashaspapas, atisqaykiman hina kallpachakuy allin willakuykunata willamunaykipaq (Proverbios 3: 27; Marcos 12: 41 - 44 textowan tupachiy).
‘ Qhawashallasunpuni llank’ayninchista ’
¿Imapin Pablo allin ejemplo karan iñiqmasinkunapaq?
¿Imanispan Arquipota kallpacharan?
Apóstol Pabloqa tukuy sonqonwanmi Diospa siminta willaran, iñiqkunatapas kallpacharanmi kaqta ruwanankupaq.
Niranmi: “Arquipota niychis: ‘ Qhawashallaypuni Señormanta chaskisqayki llank’ayta, hunt’anaykipaq ’ ”, nispa.
Bibliaqa manan astawanqa willanchu Arquipomanta; predicanapaq llank’ayta chaskikusqallanmantan willan.
Sichus ñoqanchispas Jehová Diosman qokuranchisña chayqa, chaskillaranchistaqmi predicanapaq llank’ayta.
¿‘ Qhawashallanchischu ’ chay llank’ayninchista allintachus hunt’ashanchis chayta?
¿Imanispan Jehová Diosman qokuranchis? ¿Imatan chaymanta tapukusunman?
Manaraq bautizakushaspan Jehová Diosman mañakuypi qokuranchis: Qanpa munayniykitapunin ruwasaq tukuy kawsasqay p’unchaykuna, nispa.
Chayraykun tapukunanchis: “¿Kawsayniypi Diospa munaynintachu ñawpaqman churani? ”
nispa. Familianchista uywanapaq llank’ashanchis chayqa allinmi, chaytapunin Jehová Diosqa munan ruwananchista.
Ichaqa, ¿horqonchischu tiempota servicionchista hunt’anapaq?
¿Imataq ñoqanchispaq aswan valorniyoqri?
(Leeychis 2 Corintios 5: 14, 15.)
16, 17.
¿Imatan wayna sipaskuna, mana nishu ruwanayoq kuraq wayna sipaskunapas ruwankuman?
Sichus 18 watamanña chayashanki, Jehová Diosmanpas qokurankiña, colegioykitapas tukurankiña otaq tukunaykipaqña kashanki chayqa, manapasraqchá familiaykipaq llank’anaykichu kashan.
¿Ima llank’aytan akllankunki?
Jehová Diospa munayninta ruwanaykipaq prometekurankiñataq chayqa, ¿imatan ruwawaq chayta hunt’anaykipaq?
Askha wayna sipaskunan tiemponkuta ruwayninkutapas allicharanku precursor kanankupaq, chay ruwasqankuwantaq ancha kusisqa kawsashanku (Salmo 110: 3, NM; Eclesiastés 12: 1).
Yaqapaschá qanqa kuraq waynaña kanki otaq kurak sipasña kanki, ch’isiyaqtaq llank’ankipas, ichaqa mana pitapas manteninayki kanchu.
Kusikunkichá atisqaykiman hina congregacionniykiwan llank’aspa.
Ichaqa, ¿munawaqchu astawan kusikuyta?
¿Munawaqchu servicioyki yapayta? (Salmo 34: 8; Proverbios 10: 22.)
Wakin llaqtakunapiqa askharaqmi ruwana kashan lliw runaman allin willakuykunata yachachimunapaq.
¿Imatan ruwawaq servicioykita yapanaykipaq? Yaqapaschá astakuwaq maypichus astawan predicanapaq necesitakushan chay llaqtakunaman (leeychis 1 Timoteo 6: 6 - 8).
¿Imatan Kevinwan Elenawan ruwaranku servicionkuta yapanankupaq?
Yachasunchis Kevinmanta Elenamantawan, paykunan warmi qhari kanku, Estados Unidospitaq tiyankupas.
* Llaqtamasinkunaq costumbrenkuman hinan paykunapas casarakusqanku qhepallaman wasita rantikuranku.
Iskayninkun ch’isiyaq llank’aranku, chaymi imankupas hunt’asqa karan.
Ch’isiyaqtaq llank’aranku, wasinkupipas imaymana ruwanataq karan chayqa, pisillan tiemponku karan predicanankupaq.
Tiempowanmi cuentata qokuranku yaqa llapan tiemponkuta kallpankutapas qhapaq kay maskhayman qoshasqankuta.
Huk casado warmi qhari precursorkunata kapuqnillankuwan ancha kusisqa kawsasqankuta rikuspankun entienderanku kawsayninkupi imakunata ñawpaqman churanankuta.
Jehová Diospa yanapayninta mañakuspataq wasinkuta vendespanku huk huch’uy wasillaman astakuranku.
Elenaqa pisi tiempollata llank’ayta qallariran precursora kananpaq.
Kevinpas esposanpa llank’asqanta qhawaspan kallpachakuran, chaymi ñawpaq llank’ananta saqepuspa precursor kapuran.
Chaymantataq pisi tiempollamanta sudamericaq huknin nacionman ripuranku predicaq, chaypin necesitakuran Diospa Reinonmanta willaqkunata.
Kevinmi nin: “Esposaywanqa kusisqallapunin kawsarayku, ichaqa Diospaq servicioykuta astawan yapasqaykumantapachan aswan kusisqa kawsayku ”, nispa (leeychis Mateo 6: 19 - 22).
19, 20.
¿Imanaqtinmi allin willakuykunata willay aswan valorniyoq ima llank’aymantapas?
Kay tiempopi ancha valorniyoq llank’ayqa allin willakuykunata willaymi.
Chay llank’aywanmi yanapakushanchis Jehová Diospa sutin yupaychasqa otaq ch’uyanchasqa kananpaq.
Chaymantapas, Bibliamanta willasqanchisqa allinyachinmi runakunaq kawsayninta, yanapantaq wiñay kawsayman aypanankupaqpas.
Ichaqa, apóstol Pabloq tapusqan hina: “¿Imaynatan uyarinkuman pipas paykunaman mana willashaqtinqa? ”.
Manan atinkumanchu uyariyta.
Chayrayku, ¿kallpachakusunmanchu servicionchista hunt’anapaq?
Qhawasqanchis hina, runakunaqa entiendenankun imarayku sasa tiempokuna kasqanta, entiendenallankutaqmi kunan tiempo decidisqankumanta kawsanankupaqpas wañunankupaqpas kasqanta.
Chayrayku, ¿imatawan ruwasunman paykunata yanapananchispaq?
Sutikunan cambiakuran.
¿Imanispan kutichiwaq?
• ¿Imatan ruwananchis runamasinchis qespisqa kananpaq?
• ¿Imatan ruwasunman predicayninchispi kaq sasachakuykunata atipanapaq?
• ¿Imaynatan hunt’asunman Señormanta chaskisqanchis llank’ayta?
[11 paginapi dibujo]
Hark’akushaqtinkupas predicashanallapaqqa mana manchakuqmi kananchis
[13 paginapi foto]
Sapa kutilla mana pitapas wasinkupi tarispa, ¿imatan ruwasunman?
Kallpachakusun “allin yachachiq ” kanapaq
“Tukuy pacienciawan allin yachachiq kaspa Diospa siminta willay, [...] anyay, wanachiy, kallpachay ima. ”
¿Imatan Jesús qatikuqninkunata kamachiran? ¿Ima ejemplotan paykunaman saqeran?
KAY pachapi kashaspa askha milagrokunataña Jesús ruwaran chaypas, manan milagrokuna ruwasqanmantachu allin reqsisqa karan, aswanpas allin yachachiq kasqanmantan.
Jesuspaqqa Diospa Reinonmanta willaymi aswan allin karan ima ruwaymantapas, kaqllataqmi ñoqanchispaqpas.
Jesusmi cristianokunata kamachiwaranchis: Runakunata yachachimuychis qatikuqniykuna kanankupaq nispa; chayta hunt’ananchispaqmi runakunaman yachachimunanchis Jesuspa lliw kamachisqanta.
¿Imatan ruwananchis Jesuspa kamachisqanta hunt’anapaq?
Jesuspa kamachisqanta hunt’ananchispaqqa kallpachakushanallanchismi allin yachachiq kanapaq.
Apóstol Pablo predicaqmasin Timoteoman cartata qelqasqanpi rikuchiran ancha importante allin yachachiq kay kasqanta.
Niranmi: “Qan kikiykita allinta cuidakuy, hinallataq yachachikuyniykitapas, chaykunapi qaqata sayay.
Chayta ruwaspaqa qan kikiykitan qespichikunki, hinallataq uyariqniykikunatapas ”, nispa.
Yachachikuymanta rimaspaqa Pabloqa manan estudiaqpa yuyayninta yachaykunawan hunt’achinallamantachu rimasharan.
Allin yachachiq cristianoqa yachachisqankunaq sonqonmanmi churan Diospa yachachiyninkunata, yanapantaq kawsayninkuta cambianankupaq.
Chhaynaqa, ¿imaynatan “allin yachachiq ” kasunman Diospa Reinonmanta allin willakuykunata willashaspa?
Kallpachakusun “allin yachachiq ” kanapaq
3, 4. a) ¿Ima kinsa ruwayta hunt’ananchis “allin yachachiq ” kanapaq?
b) ¿Imaynatan yanapawanchis Bibliamanta Allin Yachachiq Kanapaq Escuela?
Allin willakuykunata allinta yachachinapaqqa: estudiananchismi, hukkunaq yachachisqankuta qhawarinanchis, lliw chaykuna yachasqanchisman hinataq yachachinanchis.
Kay kinsantin ruwaykunatan hunt’ananchis.
Chayrayku estudiota qonapaqqa Diosmanta mañakuspa preparakunanchis, chhaynapi allinta entiendesun yachachinanchis temata (leeychis Salmo 119: 27, 34).
Chaymantapas allinta qhawarinanchis allin yachachiq cristianokunaq imayna yachachisqankuta.
Kallpachakunanchistaq tukuy yachasqanchisman hina yachachinapaq, chhaynapin allin yachachiq kasun.
Jehová Diosmi Allin Yachachiqninchisqa, kay pachapi organizacionninwantaq llapa serviqninkunata yachachishan allinta predicanankupaq (Isaías 30: 20, 21).
Sapa semanan llapa congregacionkunapi ruwakun Bibliamanta Allin Yachachiq Kanapaq Escuela.
Chay Escuelapi kaqkunatan allinta yanapakushan Diospa Reinonmanta allin yachachiq kanankupaq.
Chay escuelapiqa Bibliatan astawanqa estudiakun.
Diospa Simin Qelqaqa manan imamanta yachachinallanchistachu willawanchis, willawallanchistaqmi imayna yachachinanchistapas.
Bibliamanta Allin Yachachiq Kanapaq Escuelapiqa sapa kutillanmi yuyarichiwanchis allin yachachiq kanapaq kaykuna ruwananchista: Bibliamantapuni yachachinata, allin yuyaywan tapuykuna ruwanata, entiendey atiyllata yachachinata, yachachisqanchiskunapi interesakunanchistapas.
Kunanmi chaykunamanta yachasunchis.
Yachallasuntaqmi imaynata yachachisqanchiskunaq sonqonman chayasunman chaytapas.
Diospa Simin Qelqamantapuni yachachisun
¿Imamantan yachachinanchis?
¿Imanaqtinmi Bibliawanpuni yachachinanchis? Allin yachachiq Jesusqa Bibliamantapunin yachachiran.
Yuyaykusqanman hinalla yachachinanmantaqa Jehová Diospa nisqanman hinapunin yachachiran.
Ñoqanchispas kaqllatataqmi ruwananchis.
Chayrayku wasin wasinta predicaspapas estudiota qospapas Bibliaq nisqanman hinapuni rimananchis.
Allin yachayniyoqña yuyayniyoqña kasunman chaypas, manan yachayninchisqa Bibliaq yachachisqanmanta aswan allinqa kanmanchu.
Diospa Simin Qelqaqa ancha atiyniyoqmi.
Chayrayku, imamantaña yachachishaspapas, yachachisqanchis runaq allinta entiendenanpaqqa Bibliatapunin leechinanchis (leeychis Hebreos 4: 12).
¿Imaynata yachachisqanchiskunata yanapasunman estudiachisqanchista entiendenankupaq?
Ancha atiyniyoqña Biblia chaypas, preparakunanchismi estudiota qonapaqqa.
Allintan akllananchis mayqen textokunatan estudiopi leesunchis otaq leechisunchispas chayta.
Astawanqa akllananchis mayqen textokunan yachachikuyninchiskunamanta sut’ita willashan chayta.
Chaymantapas yachachisqanchiskunatan yanapananchis leesqanku textokunata allinta entiendenankupaq.
Allin tapuykunata ruwasun
¿Imanaqtinmi allin tapuykunata ruwananchis?
Allin tapuykunata ruwaqtinchisqa yachachisqanchiskunatan allinta yuyaymanachisun, sonqonkumanpas chayasunchis.
Ejemplopaq, Bibliamanta huk textota leespanchismi tapuykunata ruwasunman pay kikin textoq nisqanta willawananchispaq.
Mayninpiqa huk tapuyllata ruwasunman entiendenanpaq, mayninpin ichaqa askha tapuykunata ruwananchis kanqa entiendechinapaq.
Sichus yachachisqanchista yanapasun ama uyariqllachu kananpaq, aswanpas tapuykunata kutichinanpaq chayqa, aswan allintan entiendenqa, pay kikinpunitaq convencekunqa yachasqanmanta.
¿Imaynatan yachasunman yachachisqanchiskunaq ima yuyaykusqankuta?
Qelqanchiskunataqa tapuywan kutichiywanmi estudiakun.
Yaqa llapan yachachisqanchiskunan mana sasachakuspalla parrafokunapi tapuykunaman kutichiyta tarinku.
Chaywanpas allin yachachiqqa manan tapuykunaman kutichinallantachu suyan.
nispa tapuqtinchis, yachachisqanchis runaqa allintapaschá kutichiwasunman.
Ichaqa, munayllata tapuspaqa yachasunmanmi qhelli hucha ruwaymanta ima yuyaykusqanta.
Tapurisunman: “¿Imanaqtintaq Diosri mana munanchu qhelli hucha ruwananchista?
¿Imaninkin qan chaymanta?
¿Allinninchispaqchu kanman Diospa kamachikuyninkuna kasukuy? ” nispa.
Kay tapuykunata kutichisqanpi reparasunman imatapunichus yuyaykusqanta (leeychis Mateo 16: 13 - 17).
Entiendey atiyllata yachachisun
¿Imaynatan Bibliaq yachachikuyninkunata yachachinanchis?
Bibliaq yachachikuyninkunaqa yaqa llapanmi entiendey atiylla.
Ichaqa yachachisqanchiskunaqa sasatapaschá chaykunata entiendenkuman pantasqa religionkunaq yachachikuyninkunata yachasqankurayku.
Chayraykun Bibliamanta yachachinanchis entiendey atiyllata, allin sut’inchasqata, k’apakta ima.
Chay hinatan allin yachachiqqa yachachin.
Chhaynata yachachiqtinchisqa manan sasatachu entiendenqaku.
Chayraykun estudiasqanchis temawan mana tupaqtaqa manaña rimanachu, nitaq leesqanchis textokunamantapas llapantachu rimana.
Aswanpas, estudiasqanchiswan tupaq yachachikuykunallatan allinta yachachina.
Pisi pisimantan astawan yachanqa Bibliaq aswan hatun yachachikuyninkunatapas.
¿Imaynatan yachasunman may tukuyta yachachisqanchiswan estudianata?
¿Hayk’a parrafotan estudiana sapa estudiopi?
Chaytaqa sapankanchismi qhawarinanchis.
Wakin runakunawanqa tiemponkuq kasqanman hina atisqankuman hinan estudiasunman askhatapas otaq pisillatapas.
Imaynaña kaqtinpas, ama qonqasunchu, runamasinchistaqa yachachishanchis allin iñiyniyoq kanankupaqmi.
Chayraykun yachachisqanchiskunaman necesitasqanku tiempota qonanchis Bibliaq yachachikuyninkunata leenankupaq, entiendenankupaq, chaykunapi iñinankupaqpas.
May tukuy parrafokunata entiendeyta atin chaykamallan estudiachinanchis, ichaqa ama nishutaqa kaqllapiqa qhepasunchu.
Sichus yachachisqanchista allintaña entienderun chayqa, qatiq parrafomanñataqmi pasananchis.
¿Imaynatan apóstol Pablo hina yachachisunman?
Apóstol Pabloqa entiendey atiyllatan allin willakuykunata willaran.
Allin educacionniyoqña karan chaypas, manan sasa entiendey rimaypichu yachachiran (leeychis 1 Corintios 2: 1, 2).
Allin sonqoyoq runakunaqa Bibliaq yachachisqanta yachayta munanku chay yachachikuykuna entiendey atiylla kasqanrayku; manan allin yachayniyoqraqchu kana chaykunata entiendenapaqqa.
Allinninkupaq kasqanta reparachisun
12, 13.
¿Imatan ruwasunman yachachisqanchiskuna Bibliaq nisqanman hina kawsanankupaq?
Yachachisqanchis runa iñiyninpi wiñananpaqqa sonqonmanmi chayananchis.
Yachachisqanchisqa entiendenanmi Bibliapi tukuy yachasqan allinninpaq kasqanta, Bibliaq nisqanman hina kawsaypas allinninpaq kasqanta (Isaías 48: 17, 18).
Ejemplopaq, yachachisqanchiswan qhawarishanchis Hebreos 10: 24, 25 textota, chaypin cristianokunata kamachikushan huñunakuykunaman rinanchispaq, iñiyninchispi kallpachakunanchispaq, wayqe pananchiskunawanpas aswanta munanakunanchispaq.
Sichus yachachisqanchis runa manaraq huñunakuykunaman hamushanchu chayqa, pisillapin willasunman imaynachus huñunakuyninchiskuna kasqanta imakunamanta yachamusqanchistapas.
Chaymantapas nisunmanmi: Huñunakuykunaman rispaqa Diostan yupaychanchis, hinaspapas chaypi yachasqanchisqa allinninchispaqmi, nispa.
Chaymantataq invitasunman ñoqanchiswan kuska huñunakuyman rinanpaq.
Ichaqa, Diosta kusichiyta munaspankun Bibliaq nisqantaqa kasukunanku, manan munayninchista ruwanankuraykuchu.
14, 15. a) ¿Imatan yachachisqanchis runakuna yachankuman Jehová Diosmanta?
b) ¿Imaynatan yachachisqanchiskunata yanapanman Diosta reqsisqanku?
Sichus yachachisqanchis runakuna Bibliapi yachasqankuman hina kawsanqaku chayqa, Jehová Diosninchistan allinta reqsinqaku, anchatataq munakunqakupas (Isaías 42: 8).
Jehová Diosqa ancha munakuq Taytan, payllan Kamaqqa, tukuy imapas paypan.
Chaymantapas, Jehová Diosqa munakuqninkunaman serviqninkunamanqa, astawanmi willan imayna Dios kasqanta, imaymana ruway atisqanmantapas (leeychis Éxodo 34: 6, 7).
Manaraq Israel llaqtanta Egiptomanta horqoshaqtinmi Jehová Diosqa Moisesman kayta niran: “Ñoqan kasaq munasqayman hina ”, nispa (Éxodo 3: 13 - 15, NM).
Jehová Diosqa ima munasqanmanmi tukunan karan Israel llaqtanpaq munasqanta hunt’ananpaq.
Chayrayku Jehová Diosqa Israel runakunarayku tukuran Qespichiqman, Maqanakuqman, necesitasqankuta Qoqman, promesakuna Hunt’aqman, hukkunamanpas, chaykunata rikuspankun Israel runakunaqa Jehová Diosta allinta reqsiranku (Éxodo 15: 2, 3; 16: 2 - 5; Josué 23: 14).
Yachachisqanchiskunaqa manan rikunkumanchu Moisespa rikusqan milagrokunata.
Ichaqa, maypachachus iñiyninku astawan wiñanqa, Bibliaq yachachikuyninkunatapas aswan valorniyoqta qhawarinqaku, chayman hinataq kawsaytapas qallarinqaku chayqa, reparanqakun Diospa kallpachayninta yachayninta yanapaynintapas necesitasqankuta, hinaspa Diosmanta mañakunqaku.
Diospa kutichiyninta rikuspankutaq payta reqsinqaku: Waqaychaqninku kasqanta, Qoykukuq kasqanta, allin Yuyaychaq kasqantapas (Salmo 55: 22; 63: 7; Proverbios 3: 5, 6).
Tukuy sonqo hukkunapi interesakusun
¿Imanaqtinmi mana allin yachayniyoqraqchu ni kusa rimaqraqchu kananchis allin yachachiq kanapaq?
Manapaschá allin yachachiqta hinachu qhawarikunchis, ichaqa ama chaywan llakikusunchu.
Jehová Diosmi Jesuspiwan qhawarishanku teqsimuyuntinpi yachachisqanchista.
Paykunan yanapawasun yachachiypi, chhaynapin yachachiyninchisqa runakunaq sonqonman chayanqa.
Manaña kusa rimaq allin yachayniyoqchu kasunman chaypas, munakuyninchismi cheqaq interesakuyninchispiwan yachachisqanchiskunata yanapanqa.
Apóstol Pabloqa yacharanmi munakuy ancha importante kasqanta, chayraykun yachachisqan runakunata munakuran (leeychis 1 Tesalonicenses 2: 7, 8).
¿Imaynatan sapanka yachachisqanchiskunapi interesakusunman?
Yachachisqanchiskunapi interesakusqanchistan rikuchisunman paykunata reqsinapaq tiempota t’aqaspa.
Estudiota qosqanchisman hinan astawan reqsisun yachachisqanchis runakunata.
Diospa wakin kamachikuyninkunataqa yaqapaschá hunt’ashankuña kawsayninkupi, wakintataq ichaqa manaraq hunt’ashankumanraqchu.
Sichus qhawarichisun Diospa kamachikuyninkunata imayna hunt’anankuta chayqa, rikuchishanchismi paykuna munakusqanchista, yanapashanchistaq Cristota qatikunankupaq.
¿Imanaqtinmi yachachisqanchiswan kuska mañakunanchis?
¿Imanaqtinmi paypaq mañakunanchis?
Chaymantapas, yachachisqanchiswan kuska Diosmanta mañakunanchispuni, mañakushaspataq paypaq mañapunallanchistaq.
Yachachisqanchis runaqa sut’itan reparanan Jehová Diosta allinta reqsinanpaq, payman achhuykunanpaq, kamachikusqanta kasukunanpaq yanapay munasqanchista (leeychis Salmo 25: 4, 5).
Sichus yachachisqanchiswan kuska Jehová Diosmanta mañakushaspa ninchis: Yachachisqayta yanapay Bibliapi yachasqanman hina kawsananpaq nispa chayqa, yachachisqanchisqa kallpachakunqan ‘ Diospa siminta hunt’ananpaq ’.
Tukuy sonqo Diosmanta mañakusqanchista uyarispan yachachisqanchispas yachanqa Diosmanta mañakuyta.
Chhaynapin paykunata yanapashanchis Diosman achhuykunankupaq, chayta ruwaspaqa anchatan kusikunchis.
¿Imamantan yachasunchis qatimuq estudiopi?
Kay pachantinpi soqta millonmanta aswanraq Jehová Diospa testigonkuna kallpachakushanku “allin yachachiq ” kanankupaq, chhaynapin allin sonqoyoq runakunata yanapashanku Jesuspa qatikuqnin kanankupaq, chay yachaymi anchata kallpachawanchis.
¿Ima sumaq willakuykunan kan tukuy sonqo predicasqankumanta?
Qatimuq estudiopin chaymanta yachasunchis.
• ¿Imanaqtinmi “allin yachachiq ” kananchis?
• ¿Imakunatan ruwasunman allin yachachiq kanapaq?
• Manaña kusa rimaq allin yachayniyoqchu kasunman chaypas, ¿iman yanapawasun allin yachachiq kanapaq?
[15 paginapi foto]
¿Bibliamanta Allin Yachachiq kananpaq Escuelapiñachu kashanki?
[16 paginapi foto]
¿Imanaqtinmi estudiota qoshaspa Bibliata leechinanchis?
[18 paginapi foto]
Yachachisqaykiwan kuska mañakushaspa paypaq mañapullaytaq
“Wiñay kawsaypaq sonqoyoq ” runakunan allin willakuykunata uyarikushanku
“Llapan wiñay kawsaypaq sonqoyoq runakunan iñiranku. ”
1, 2.
¿Imaynatan ñawpaq siglopi cristianokuna Jesuspa kamachisqanta hunt’aranku?
HECHOS libropin willakushan imaynata ñawpaq siglopi cristianokuna Jesuspa kamachiyninta kasukuspa pachantinpi allin willakuykuna willamusqankumanta.
Jesuspa wakin qatikuqninkunan tukuy sonqo predicaranku, chayta qhawarispankun hukkunapas kaqllatataq ruwaranku.
Jesuspa qatikuqninkuna tukuy sonqowan Jerusalenpi predicasqankuraykun waranqanpi runakuna ‘ askha sacerdotekunapas ’ Jesuspa qatikuqninman tukupuranku.
Ñawpaq siglopi misionerokunan askha runakunata yanaparanku cristianoman tukupunankupaq.
Ejemplopaq, Felipen Samaria llaqtata riran, chaypin askha runakuna allinta uyarikuranku predicasqanta.
Apóstol Pablotaq wakin iñiqkunawan kuska karu llaqtakunaman predicaq riranku, chay llaqtakunan karan Chipre, Asia Menor, Macedonia, Grecia, Italiapiwan.
Chhaynapin chay llaqtakunapi tiyaq askha judío runakuna griego runakunapas Jesuspa qatikuqninman tukupuranku.
Titopas allintan hunt’aran Diospa qosqan llank’anata Creta llaqtapi.
Pedropas Babilonia llaqtapin predicallarantaq; ñawpaq cartanta qelqananpaqqa ñan allin willakuykunata willakusqaña Ponto, Galacia, Capadocia, Asia, Bitinia llaqtakunapi, chay cartatan qelqaran 62 - 64 watakuna ukhupi.
¡Anchatachá chay cristianokunaqa kusikuranku chhayna llank’asqankuwan!
Paykunaqa tukuy sonqowanmi Diospa siminta willaranku, chaymi paykuna contra hatariqkunapas niranku: ‘ Pachantinpi tiyaqkunatan ch’aqwachishanku ’, nispa.
¿Ima sumaq willaykunan kan kunan tiempopi Diospa llaqtan askhayasqanmanta?
¿Imaynan sientekunki chaykunata yachaspayki?
Kunan tiemponchispipas Diospa llaqtanqa astawanmi askhayashan. 2007 servicio watapi pachantinpi predicakusqanmanta willaykunata leespaqa anchatan kusikunchis.
Chay watapin soqta millontaraq wasaparanchis Bibliamanta estudiokunata qospa, ¿manachu chayta yachaspa kusikunchis? Chaymantapas qayna wataqa chunka millón runakunan predicasqanchista uyarispanku Jesuspa wañupusqan yuyarina huñunakuyman hamuranku.
Chaywanmi yachanchis askharaq llank’ananchis kasqanta.
¿Pikunan uyarikushanku Diospa Reinonmanta allin willakuykunata?
Ñawpaq siglopi hinan kunanpas “llapan wiñay kawsaypaq sonqoyoq runakunan ” allin willaykuna willasqanchista uyarishanku.
Jehová Diosmi chay runakunata llaqtanman pusamushan (leeychis Ageo 2: 7).
Chay llank’aypi allinta yanapakunanchispaq, ¿imaynatan predicananchis?
Lliw runaman predicasun
¿Imatan pipas ruwanan Dioswan allinpi kananpaq?
Ñawpaq siglopi cristianokunaqa entienderankun, “Diosqa manan mayqen runatapas rikch’ayninta qhawaspachu akllan, aswanpas may suyupipas payta yupaychaspa chanin - kayta ruwaqtaqa chaskinmi ”.
Pipas Jehová Dioswan allinpi kayta munaqqa iñinanmi Jesuspa sacrificakusqanpi.
Jehová Diosqa “munanmi llapan runakuna qespichisqa kanankuta, cheqaq - kayta reqsinankutapas ”.
¿Imatan Reinomanta willaqkuna mana ruwananchischu?
¿Imarayku chayta mana ruwananchischu?
Sichus wakin runakunata mana predicasunmanchu wak llaqtayoq kaqtinku, qhapaq otaq wakcha kaqtinku, hukniray rikch’ayniyoq kaqtinku, huk religionniyoq kaqtinku, otaq imaraykupas chayqa, manapunin chayqa allinchu kanman.
Kaypi yuyaykusun, Bibliamanta willawaqninchis cristianoqa manan imayna kasqanchista qhawarispachu manaña predicawaranchis, aswanpas yanapawaranchismi Jehová Diosta reqsinapaq.
Chayraykun ñoqanchispas, lliw runaman willananchis wiñay kawsayman apaq willakuykunata (leeychis Mateo 7: 12).
¿Imanaqtinmi predicasqanchis runakunata mana juzgananchischu?
Jehová Diosqa Jesustan akllaran Juez kananpaq, chayrayku ñoqanchisqa mana mayqen runatapas juzgananchischu.
Runakunaqa ‘ ñawiq rikusqanman hinalla ’ otaq ‘ rimayta uyarispallan ’ juzganchis, Jesusmi ichaqa yachan yuyaykusqanchista, sonqonchispi ima kasqantapas (Isaías 11: 1 - 5; 2 Timoteo 4: 1).
8, 9. a) ¿Imayna runan karan Saulo manaraq cristiano kashaspa?
b) ¿Imatan yachanchis apóstol Pabloq kawsayninmanta?
Mayqen runapas ñawpa kawsayninta saqespaqa Jehová Diosta servinmanmi.
Chaytan ruwaran Tarso llaqtayoq Saulo runa, paymi qhepaman apóstol Pablo sutiwan reqsisqa kapuran.
Sauloqa fariseo runan karan, sinchita ñak’arichispataq cristianokunata qatiykacharan, paypa yuyaykusqanman hinaqa cristianokunaqa manan Jehová Diostachu yupaychasharanku.
Runaq qhawarinanpaqqa Sauloqa manan cristianoman tukunmanchu karan.
Jesusmi ichaqa allin sonqoyoq kasqanta qhawariran, chaymi Saulota akllaran huk hatun kamachita hunt’ananpaq.
Tiempowanmi Sauloqa ñawpaq siglo congregacionpi tukuy sonqowan allin willakuykunata willaran.
¿Imatan yachanchis apóstol Pabloq kawsayninmanta?
Kunanpas askha runakunan Saulo hina mana allinpaqchu qhawarinku allin willakuykuna willasqanchista.
Yuyaykusunmanña: Chay runakunaqa manan Diostaqa servinkumanchu nispa chaypas, kallpachakunanchismi paykunawan rimananchispaq.
Mayninpiqa mana yuyaykusqanchis runakunaraqmi Diospa siminta uyarikunku.
Diospa kamachisqanta hunt’anapaqqa llapa runamanmi allin willakuykunata ‘ willashanallanchispuni ’ (leeychis Hechos 5: 42).
Reinomanta ‘ willashallaqkunataqa ’ Diosmi yanapashan
¿Imanaqtinmi phiña runakunamanpas predicananchis?
Chhayna runakunaman llaqtaykipi predicasqankumanta willay.
Mayninpiqa mana yuyaykusqanchis runakunaraqmi Diospa siminta uyarikunku.
Ejemplopaq, Ignaciomanta * rimasunchis, paymi sudamericaq huknin nacionpi carcelpi kasharan, chaypitaq Biblia estudiayta qallariran Jehová Diospa testigonkunawan.
Ignacioqa millay maqakuq runan karan, lliwmi payta manchakuranku.
Chaymi carcelpi kaq presokunapas payta valekuqku vendesqanku manuta cobrapunanpaq.
Bibliata estudiasqanman hina Diospa kamachisqanta kasukuyta qallariran, chaymi pisi pisimanta millay maqakuq runa kasqanmanta samp’aman tukupuran.
Ignaciotaqa Bibliapi yachasqanpas Diospa espiritunpas allintan yanaparan allin runaman tukupunanpaq, chaywanmi payqa kusisqa kashan.
Chaymantapas kusikunmi yachachiqnin cristiano yanapasqanmanta, yachachiqninqa manan imayna kasqanta qhawaspachu manaña yachachiran.
¿Imanaqtinmi sapa kutilla runakunaman predicananchis?
Runakunaq kawsayninkupas yuyaykusqankupas mayninpiqa cambianmanmi, chayrayku sapa kutilla runakunaman predicananchis.
Yaqapaschá predicasqanchis qhepaman wakin runakunaqa sinchita onqonkuman, mana llank’anayoq qhepapunkuman, otaq mayqen familianpas wañupunman (leeychis Eclesiastés 9: 11).
Otaq kay pachapi imaymana sucedesqanta qhawarispanku llakisqa kashankuman qhepaman imakuna kananmanta.
Chay sasachakuykunapi rikukuspankun wakin runakunaqa allin willakuykunata uyarikunkuman, manaña ñawpaqpi uyariyta munarankuchu otaq hark’akuqña karanku chaypas.
Chay hinaqa, maypiña imaynaña tarikuspapas allin willakuykunata willashallasun.
¿Imaynatan qhawarinanchis predicasqanchis runakunata?
¿Imaraykun chhaynata qhawarinanchis?
Runakunaqa manaraq allinta yachashaspan imaymanataña hukkunamanta rimashanku.
Jehová Diosmi ichaqa sapanka runata allinta reqsin, qhawantaq sonqonkupi ima allinkuna kasqantapas (leeychis 1 Samuel 16: 7).
Ñoqanchispas Jehová Dios hinan predicasqanchis runakunata qhawarinanchis.
Askha kutipin iñiqmasinchiskuna repararanku: predicasqanku runakunata allinpaq qhawarinku chayqa, paykunaqa aswan allintan Diospa siminta uyarikunku.
13, 14. a) ¿Imanaqtinmi Sandra manaña munaranchu Ruthta Bibliamanta yachachiyta?
b) Sandra hina, ¿imatan mana ruwananchischu?
Caribeq huknin islapin Sandra sutiyoq precursora iñiqmasinchis wasin wasinta predicashaspa Ruth sutiyoq warmita tariran.
Ñawpaqpin Ruthqa participaqpuni karan carnaval fiestakunapi, iskay kutipitaqmi reina nacional del carnaval nisqapaq akllasqaku.
Ruthqa allinta uyarikuran Sandraq predicasqanta, chaymi Sandraqa niran: Huk p’unchay kutimusaq Bibliamanta astawan rimananchispaq, nispa.
Sandra willakun: “Wasinman kutispaymi cuartonpi rikurani Ruthpa hatun fotonta carnaval p’achawan p’achasqata. Rikullaranitaqmi premiokuna chaskisqantapas.
Chaymi yuyaykurani: Kay warmiqa manan saqenmanchu costumbrenkunataqa, yanqañan kutimuymanpas, nispa; chaymi manaña kutiraniñachu Bibliamanta yachachiq ”, nispa.
Sandraqa disculpakuspan Ruthwan hukmanta estudiayta qallarinanpaq rimanakuran.
Ruthqa pisi tiempollapin costumbrenkunata saqespa Diospa munayninman hina kawsayta qallariran.
Carnaval fotonkunata wikch’uspan huñunakuykunaman riyta qallariran, tiempowantaq predicayta qallariran, chaymantataq Diosman qokuspa bautizakuran.
Chaykunata rikuspan Sandraqa cuentata qokuran ñawpaqpi yuyaykusqan mana allin kasqanta.
15, 16. a) ¿Imaynatan huk iñiqmasinchis yanaparan cuñadonta?
b) Wakin familianchiskuna mana allintaña kawsankuman chaypas, ¿imanaqtinmi mana sayk’uspa predicashanallanchis?
Chaymantapas askha iñiqmasinchiskunan mana iñiq familiankuta yanaparanku Diosta servinankupaq, manaña cambianankupaq yuyaykurankuñachu chaypas.
Estados Unidos llaqtayoq Joyce iñiqmasinchismanta rimasunchis.
Kay iñiqmasinchispa cuñadonmi waynacha kasqanmantapacha askha kutipi carcelman haykusqa.
Kay iñiqmasinchismi nin: “Cuñadoyqa drogakunata vendeq, suwakuq karan, huk millay ruwaykunapi ima puriq, chaymi runakunapas niranku: Manan payqa hayk’aqpas cambianmanñachu, nispa.
Chaywanpas ñoqaqa payman rimapayaqpuni kani Bibliamanta.
Kinsa chunka qanchisniyoq watantinmi rimapayallarani ”, nispa. Tiempowanmi Joycepa cuñadonqa Jehová Diospa testigonkunawan Bibliata estudiayta qallariran, ñawpa kawsaynintapas saqepuran.
Qaynallan bautizakapuran 50 watanpi kashaspa California llaqtapi distrito asambleapi.
Joycemi nin: “Kusikuymanta waqarani cuñadoypa bautizakusqanta rikuspa.
¡Anchatan kusikuni cambiananpaq mana sayk’uspa rimapayasqaymanta! ”
nispa. Mayninpiqa manapaschá munasunmanchu wakin familianchisman predicayta mana allinta kawsasqankurayku.
Joycemi ichaqa mana chaywan hark’achikuranchu, aswanmi mana sayk’uspa predicashallaran cuñadonta.
Sichus chhayna familianchiskunaman mana predicasunmanchu chayri, ¿imaynapitaq yachasunman imachus sonqonkupi kasqanta?
Yaqapaschá chay familianchiskunaqa tukuy sonqo maskhashankuman cheqaq yupaychayta.
Chhayna kaqtinqa yanapasun cheqaq yupaychayta tarinankupaq (leeychis Proverbios 3: 27).
Bibliamanta allinta yachachinapaq libro
17, 18. a) ¿Imaynatan pachantinpi iñiqmasinchiskuna lliw runakunata yanapashanku ¿Imatapunin Biblia yachachin? nisqa librowan?
b) Willay imaynata kay librowan runakunata yanapashanki chayta.
Pachantinpi iñiqmasinchiskunaq willasqan hina, ¿Imatapunin Biblia yachachin?
nisqa libroqa askha runakunatan kusata yanapashan.
Estados Unidosmanta Penni sutiyoq precursoran askha estudiokunata qallariran chay librowan.
Iskay yachachisqan runakunan kuraqña karanku, religionninkumanpas ancha hap’ipasqa karanku, chaymi Penniqa llakikusharan imaynata chay libroq yachachisqanta chaskinankumanta.
Ichaqa Penniq nisqan hina ‘ chay libroqa llapan yachachikuykunatan willashan pisi rimayllapi entiendey atiyllata, chaymi chay yachachisqan kuraq runakunaqa mana sasachakuspalla entiendesqaku, chayman hinataq kawsayninkutapas allichasqaku ’.
Manaraq llaqtanmanta ayqemushaspan chay warmiqa sinchi llakikuykunapi tarikusqa.
Huk soldadokunas qosanta wawankunatawan apapusqaku, manañataq hayk’aqpas paykunata rikusqañachu.
Wañuy patapis tarikusqa, wasintapas kanapusqaku, huk kutipitaq askha runakuna violasqaku.
Chaykunata pasaspanmi manaña kawsayta munasqañachu, askha kutipis wañuchikuytapas yuyaykusqa.
Ichaqa Bibliamanta yachasqanmi sumaq suyakuyta qoran.
Patmi nin: “¿Imatapunin Biblia yachachin? nisqa libropi yachasqanmi sonqonman chayaran; chay libroqa entiendey atiyllatan chayachin ”, nispa.
Chay warmiqa ratullan Diospa kamachikuyninkunata hunt’aran predicayta qallarinanpaq, hamuq asambleapi bautizakunanpaqtaq willaranña ancianokunaman.
¡Anchatan kusikunchis allin sonqoyoq runakunata yanapaspa sumaq suyakuyniyoq kanankupaq!
“Amayá allinkaqta ruwaspaqa sayk’usunchu ”
¿Imanaqtinmi mana pisipaspa predicamunanchis?
Kunan tiemponchispiqa mana pisipaspan runakunaman Diospa siminta willamunanchis yachachimunanchispas.
Sapa watan waranqanpi ‘ wiñay kawsaypaq sonqoyoq runakuna ’ allin willakuykunata uyarikushanku.
“Señor Diospa hatun p’unchayninqa qayllaykamushanñan ”, chaymi Diostapas munaynintapas mana reqsiqkunaqa ‘ wañuchinapaq nisqaña ’ kashanku (Sofonías 1: 14; Proverbios 24: 11).
¿Imakunata ruwananchispaqmi kallpachakunanchis?
Ichaqa yanapasunmanraqmi chay runakunata.
Chaypaqmi ñawpaq siglopi cristianokuna hina llank’amunanchis, paykunaqa mana sayk’uspan “Jesusqa Cristo kasqanmanta allin willakuykunata willashallaqkupuni ”.
Chay hinaqa, ñawpaq siglopi cristianokuna hina predicashallasun sasachakuykuna kaqtinpas, kallpachakusuntaq “allin yachachiq ” kanapaq, allin willakuykunatapas lliwman willamunapaq.
“Chay hinaqa, amayá allinkaqta ruwaspaqa sayk’usunchu ”, manachus pisi kallpayasun chayqa, Diosninchismi sumaqta qhawariwasun, tukuy imaymana allinkunatataq qowasunpas.
Wakin sutikuna cambiakuran.
¿Imanispan kutichiwaq?
• ¿Pikunan allin willakuykunata uyarikushanku?
• ¿Imanaqtinmi mana juzgananchischu predicasqanchis runakunata?
• ¿Imaynatan runakunata yanapakushan ¿Imatapunin Biblia yachachin? nisqa librowan?
[19 paginapi fotokuna]
Waranqanpi allin sonqoyoq runakunan allin willakuykunata uyarikushanku
[21 paginapi dibujokuna]
¿Imatan yachanchis apóstol Pablo cristianoman tukupusqanmanta?
[22 paginpi foto]
Allin willakuykunata willaqkunaqa lliw runamanmi predicanku
Allinpaq hap’isqa kanku Diospa Reinonpi kamachinankupaq
“Chaykunan sut’inchan Diosqa chaninninpi juzgaq kasqanta, ahinapin Diosqa allinpaq hap’isunkichis qhapaqsuyunpi [“ reinonpi ”, NM] kanaykichispaq. ”
1, 2.
¿Pikunatan Jehová Dios juzganqa? ¿Pitan churaran rantinpi juzgananpaq?
PHISQA chunka watapi apóstol Pablo Atenas llaqtata riran.
Llaqtapi purispataq rikuran askha idolokunata, chay rikusqanmi sonqontaraq nanachiran, chayraykun Atenas runakunaman allinta predicaran.
Tukukuypi rimasqanqa hatuntaraqchá qhawarichiran ídolo yupaychaq runakunataqa.
Niranmi: “Kunanmi ichaqa hinantinpi llapallan runakunata [Dios] kamachin huchata saqepuspa Diosman kutirikunankupaq.
Diosqa huk p’unchaytan churanña, chay p’unchaypin akllasqan Jesuswan kay pachapi tiyaqkunata chaninninpi juzganqa.
Chay hina kasqantaqa lliw runamanmi reqsichin, wañusqanmanta payta kawsarichimpuspan ”, nispa.
Leesqanchis hina, Diosqa huk p’unchayta churan runakunata juzgananpaq, chaymantan allinta yuyaykunanchis.
Jehová Diosqa Churin Jesucristowanmi runakunata juzganqa.
Jesús juzgaqtinmi wakin runakuna wañunqa wakintaq kawsanqa.
¿Imapaqmi Jehová Dios Abrahamwan rimanakuran?
¿Piwanmi Jehová Dios yuyaykusqanta hunt’achinqa?
Chay Juicio P’unchayqa waranqa watan kanqa, Diospa Reinonpi Kamachikuq Jesustaq Diospa sutinpi juzganqa.
Manan ichaqa sapallanchu juzganqa.
Jehová Diosmi wakin runakunata akllaran Jesuswan kuska waranqa wata kamachimunankupaq juzgamunankupaqpas.
Tawa waranqa wata hinañan Jehová Dios Abrahamwan rimanakuran.
Chay rimanakuymi allin takyasqa karan 1943 watapi manaraq Jesús kay pachaman hamushaqtin, chhaynapin Jehová Diosqa Juicio P’unchay kananpaq preparasharanña (leeychis Génesis 22: 17, 18).
Abrahamqa manan llapantachu entienderan Dioswan rimanakusqan imayna hunt’akunanta.
Ñoqanchismi ichaqa chay rimanakuyta estudiaspa entiendenchis Diospa yuyaykusqan Abrahampa mirayninwan hunt’akunanta, chay miraywanmi Jehová Diosqa runakunata juzganqa.
4, 5. a) ¿Pin Abrahampa mirayninpi umalliq? ¿Imatan chay umalliq niran Diospa Reinonmanta?
b) ¿Hayk’aqmantan runakunata waqyakuran Diospa Reinonpi kamachinankupaq?
Abrahampa mirayninpi umalliqqa Jesusmi, paymi 29 watapi santo espirituwan hawisqa karan, chhaynapin tukupuran Mesiasman otaq Cristoman.
Chay qhepamanmi Jesusqa kinsa wata kuskanta Reinomanta allin willakuykunata judío runakunaman willaran.
Bautizaq Juanta carcelman wisq’asqanku qhepamanmi Jesusqa willaran hanaq pacha gobiernoman huk runakunapas haykuy atisqankuta, niranmi: “Bautizaq Juanpa tiemponmantapacha kunankaman hanaq pacha reinoman runakuna phawaykunku, phawaqkunataq chayta hap’inku ”, nispa.
Manaraq hanaq pacha reino hap’iqkunamanta rimashaspan Jesús kayta niran: “Cheqaqtan niykichis: Bautizaq Juan hinaqa manan pipas karqanchu, chaywanpas Hanaq pacha qhapaqsuyupiqa aswan huch’uykaqmi Juanmantaqa aswan kurak ”, nispa.
¿Imanaqtinmi Jesús chayta niran?
33 watapi Pentecostés fiesta p’unchaymantapachan cristianokunaqa Diospa Reinonpaq waqyasqa karanku, chay p’unchaymi santo espíritu cristianokunaman hunt’aykuran, chay tiempopaqqa Bautizaq Juanqa wañupusqañan.
Abrahampa miraynin chaninpaq hap’isqa
6, 7. a) ¿Imanaqtinmi Jehová Dios Abrahamta niran: “Mirayniykita askhayachisaq hanaq pacha ch’askakunata hina ”, nispa?
b) ¿Imaynatan Abrahamta Dios qhawariran?
¿Imaynatan Abrahampa miraynintapas qhawarin?
Jehová Diosmi Abrahamta prometeran: “Mirayniykita askhayachisaq hanaq pacha ch’askakunata hina, lamar - qocha patapi aqota hina ”, nispa (Génesis 13: 16; 22: 17). ¿Imanaqtinmi chayta niran?
Abrahampa tiemponpiqa manan mayqen runapas yacharanchu hayk’a runa Abrahampa mirayninpi kananta.
Tiempowanmi ichaqa yachakuran Abrahampa mirayninpi Jesuswan 144.000 runakunapiwan kanankuta.
Diospa Simin Qelqa nin: “Abramqa Señor Diospi iñirqan, chaymi Señor Diosqa payta chaninpaq hap’irqan ”, nispa (Génesis 15: 5, 6).
Yachasqanchis hina manan mayqen runapas chaninpuniqa kanmanchu.
Chaywanpas Jehová Diosqa chaninpaqmi Abrahamta hap’iran, amigonta hinataq qhawariranpas. ¿Imarayku? Diospi anchata iñisqanrayku (Isaías 41: 8).
144.000 hawisqa cristianokunapas Abraham hina chaninpaq hap’isqa kanku, paykunan ichaqa Abrahammanta aswan askha allinkunataraq chaskinku.
¿Imakunatan Jehová Dios ruwan Abrahampa miraynin hawisqa cristianokunapaq?
Jesuspa sacrificakusqanpi iñisqankuraykun hawisqa cristianokunaqa chaninpaq hap’isqa kanku.
Jehová Dios qhawarinanpaqqa huchankumanta ch’uyanchasqaña kapunku, chaymi santo espirituwan hawisqa kanku Diospa wawankuna kanankupaq, Jesuspa wayqenkuna kanankupaqpas.
Chaymantapas, mosoq rimanakuymanmi haykunku, ‘ Diospa cheqaq Israel llaqtantaq ’ kapunkupas.
¡Ancha kusisqan sientekunku paykunapaq Jehová Dios chaykuna ruwapusqanmanta!
Chayraykun hawisqa cristianokunaqa manaña suyankuchu kay Hallp’api wiñaypaq kawsayta.
Aswanpas paykunaqa kusisqa suyanku Jesuswan kuska hanaq pachamanta Juicio P’unchaypi kamachikamunankuta (leeychis Romanos 8: 17).
9, 10. a) ¿Hayk’aqmi cristianokunata santo espirituwan hawikuyta qallariran?
b) ¿Imaynatan Jehová Dios paykunata yanaparan?
33 wata Pentecostés fiestapin pachak iskay chunka cristianokuna santo espirituwan hawisqa karanku Juicio P’unchaypi Jesuswan kuska kamachikamunankupaq.
Llapankun chay cristianokunaqa santo espirituwan bautizasqa karanku, paykunawanmi qallarikuran hawisqa cristianokuna akllay.
Ichaqa hanaq pachapi kamachinankupaqqa askhataraqmi ruwananku karan.
Chaymantapachan Satanasqa imaymana pruebakunata paykunaman churaran, paykunataq Jehová Diospaq hunt’aq kananku karan.
Wiñay kawsay coronata chaskinankupaqqa wañunankukaman Diospaq hunt’aq kananku karan.
Iñiyninkupi allinta sayanankupaqmi Jehová Diosqa hawisqa cristianokunata yuyaycharan kallpacharan ima, chaytaqa ruwaran huñunakuykunawan Simin qelqawanpas.
Ejemplopaq, apóstol Pablo hawisqa cristianokunaman kayta qelqaran: “Yachallankichistaqmi sapankaykichista kallpachasqaykutapas sonqochasqaykutapas, imaynan taytaqa wawankunapaq ruwan hinata. Qankunatan kallpacharqaykichis Diospa sonqonman chayaqtapuni kawsanaykichispaq.
Diosmi waqyasunkichis qhapaqsuyunpi paywan kuska hatunchasqa kanaykichispaq ”, nispa.
¿Ima qelqakunatan Jehová Dios qoran ‘ cheqaq Israel llaqtanman ’?
Hawisqa cristianokunata akllakuyta qallarisqan qhepamanmi Jehová Diosqa Jesús Reinomanta predicaspa imaymana ruwasqanta qelqachiran.
Chaymantapas Diosqa qelqachillarantaqmi cristianokunata imayna yanapasqanta yuyaychasqantapas.
Chayrayku Griego Simipi Qelqakunata (Nuevo Testamento) qelqachiran, chay qelqakunan Hebreo Simipi Qelqakunaman (Antiguo Testamento) yapakuran.
Hebreo Simipi Qelqakunaqa Israel runakunallapaqmi qallariypiqa qelqakuran, Israel llaqta Dioswan allinpi kasqan tiempopi.
Griego Simipi Qelqakunataq ‘ Diospa cheqaq Israel llaqtanpaq ’ qelqakuran, paykunan hawisqa kanku Cristoq wayqenkuna kanankupaq Diospa wawankuna kanankupaq ima.
Imaynan wak llaqtayoq runakunapaqpas Hebreo Simipi Qelqakunaqa allinninpaq karan, chhaynallataqmi mana hawisqa cristianokunapas Griego Simipi Qelqakunata t’aqwirispa, kamachikusqanman hina kawsaspankuqa allinta kawsanku (leeychis 2 Timoteo 3: 15 - 17).
¿Imatan apóstol Pablo yuyarichiran hawisqa cristianokunata?
Ñawpaq siglopi cristianokunaqa chaninpaq hap’isqan karanku santo espirituwanpas hawisqa karanku qhepaman hanaq pachapi rey kanankupaq, ichaqa kay Hallp’apiraq kashaspankuqa manan reyraqchu karanku.
Wakinmi ichaqa rey kasqankutaña yuyaykuspanku cristianomasinkuta kamachiyta munaranku.
Chayrayku apóstol Pablo paykunata niran: “Qankunaqa yuyankichis qhapaqña kasqaykichistan, tukuy imaymanayoqña kasqaykichistan, mana ñoqaykuwan kashaspalla rey hinaña kamachikushasqaykichistawan.
¡Allinchá kanman cheqaqtapuni rey hina kamachikuwaqchis chayqa, ñoqaykupas qankunawan kuska kamachikunaykupaq! ” nispa.
Chaymantapas apóstol Pablo hawisqa cristianokunata niran: “Iñiyniykichispi mana kamachikuytachu munayku, aswanpas kusikunaykichispaqmi yanapaykuyta munayku ”, nispa.
Imaynatan 144.000 hawisqa cristianokunata huñukun
¿Imaynatan hawisqakunata huñukuran 33 watamantapacha?
Ñawpaq siglopiqa manan 144.000 hawisqa cristianokunataqa llapantachu huñukuran.
Apostolkunaq tiemponpin qallariran hawisqa cristianokuna akllay.
Chay tiempopiqa askha cristianokunatan Dios akllaran hanaq pachapaq, ichaqa apostolkunaq wañupusqanku qhepamanqa pisillan akllasqa karanku.
Chaywanpas Diosqa akllashallaranmi hawisqakunata kunan tiemponchiskama. 1914 watapi Jesús kamachiyta qallarisqan qhepallamanmi imaymana sucederan.
14, 15.
¿Imaynatan kunan tiemponchispipas hawisqakunata waqyakuran?
Ñawpaqtaqa Jesusmi Satanasta supaykunatapas hanaq pachamanta qarqonpuran (leeychis Apocalipsis 12: 10, 12).
Chaymantataq Jesusqa kay pachapi qhepaq hawisqakunata huñuyta qallariran 144.000 hawisqakuna hunt’asqa kananpaq. 1935 watapaqqa yaqa llapankutañan huñuran, chayrayku Diospa llaqtanman haykumuq runakunaqa manaña hanaq pachapaq waqyasqachu karanku.
Santo espirituqa manan chay cristianokunaman willasharanchu Diospa wawankuna kasqankuta.
Aswanmi paykunaqa ‘ wak t’aqa ovejamanta ’ karanku, chay t’aqamanta kaqkunaqa kay Hallp’api wiñaypaq kawsanankupaq suyakuyniyoqmi kanku.
Chayraykun 1935 watamantapacha “ancha askha runakunata ” huñukuyta qallarikuran.
Apóstol Juanpa nisqan hina, paykunan “manchay ñak’ariymanta ” lloqsinqaku.
Chaywanpas 1935 wata qhepamanqa waqyakuranraqmi wakin cristianokunata hanaq pachapaq.
Yaqapaschá wakintaqa waqyakusharan Diospa llaqtanmanta t’aqakuq hawisqakunaq rantinta haykunankupaq.
Apóstol Pablopas rikuranmi wakin cristianokuna Diospa llaqtanmanta t’aqakusqankuta.
Ichaqa, ¿mayqen cristianokunatan Jehová Dios akllanman paykunaq rantinta?
Chay ruwayqa Diosllamanmi tupan.
Ichaqa manachus hina Diosqa akllanmanchu mosoqkunataqa, aswanpas askha wataña pruebakunata atipaspa Dios serviqkunatachá akllanman. Jesuspa yachachisqankunapas unayñan Diosta servisharanku, chaymi Jesusqa paykunawan rimanakuran wañupunanpaq pisillaña kashaqtin. *
¿Jehová Diospa ima munasqanmantan agradecesqa kashanchis?
¿Imakuna sucedenanmanta seguro kashanchis?
Chaywanpas, 1930 watakuna qhepamanqa Diosqa manan llaqtanmanta t’aqakuqkunaq rantinta churanallanpaqchu wakin cristianokunata santo espiritunwan hawinman karan.
Aswanpas Jehová Diosqa munan tukukuy qaylla p’unchaykuna tukukunankama hawisqa cristianokuna kay pachapi kashanankuta, “Hatun Babilonia ” tukuchisqa kanankama.
* Seguron kashanchis, Jehová Diosqa churasqan tiempopin llapan hawisqa cristianokunata huñunqa hanaq pacha gobiernopi kanankupaq.
Chaymantapas yachanchismi, Bibliaq willasqan hina, ancha askha runakuna huk nisqalla Diospaq hunt’aq kanankuta.
Pisi tiempollamantan Satanaspa kamachisqan pachaman ‘ manchay ñak’ariy ’ chayamunqa, ancha askha runakunataq chaymanta ‘ lloqsinqaku ’, ancha kusisqataq mosoq pachaman haykunqaku.
¡Hanaq pacha gobiernopi kamachikuqkunataqa yaqa llapantañan huñukushan!
1 Tesalonicenses 4: 15 - 17, Apocalipsis 6: 9 - 11 nisqan hina, ¿maypiñan kashanku wañupuq hawisqa cristianokuna?
33 watamantapacha waranqanpi hawisqa cristianokunaqa iñiyninkupi allinta sayaspa wañunankukama Diospaq hunt’aq karanku.
Diosmi paykunataqa allinpaqña hap’in Reinonpi kamachikamunankupaq. Paykunaqa kawsaripunkuñan hanaq pachaman, Cristoq kutimuynin otaq qayllaykamuynin tiempo qallarisqan qhepa watakunallaman (leeychis 1 Tesalonicenses 4: 15 - 17; Apocalipsis 6: 9 - 11).
a) ¿Imamantan kay pachapi qhepaq hawisqakuna seguro kashanku?
b) ¿Imaynatan wak ovejakuna qhawarinku hawisqakunata?
Kay Hallp’api qhepaq hawisqa cristianokunaqa seguron kashanku sichus Dios serviyninkupi allinta sayanqaku chayqa, pisi tiempollamantan hanaq pachapi kamachikamunqaku.
Wak t’aqa ovejamanta kaqkunataq hawisqa cristianokunaq allin llank’asqanta qhawaspanku, apóstol Pabloq nisqanta yuyarinku, paymi Tesalónica cristianokunaman niran: “Diospa iglesiankuna ukhupi qankunamanta kusisqa rimariyku, tukuy qatiykachaykunatapas sinchi llakikunatapas ancha pacienciawan iñiywan muchushasqaykichismanta.
Chaykunan sut’inchan Diosqa chaninninpi juzgaq kasqanta, ahinapin Diosqa allinpaq hap’isunkichis qhapaqsuyunpi kanaykichispaq, chayraykutaqmi muchushankichispas ”, nispa.
Manan yachanchischu hayk’aqchus kay pachapi mana ni huk hawisqallapas qhepanqachu chayta, ichaqa maypachachus chay sucedenqa chayqa, hunt’asqañan kanqa hanaq pacha gobiernopi kamachikuqkunaqa.
¡Maytachá kay pachapi kaqkuna hanaq pachapi kaqkunapas kusirikunqaku chay sucedeqtin!
Qhaway 1992 wata 1 marzo La Atalayata, 20 paginata 17 parrafota.
Qhaway 2007 wata 1 mayo La Atalayapi “Preguntas de los lectores ” nisqata.
¿Imaynatan kutichiwaq?
• Juicio P’unchay kananta preparaspa, ¿imatan Dios prometeran Abrahamman?
• ¿Imanaqtinmi Abraham chaninpaq hap’isqa karan?
• ¿Imakunatan Dios ruwan Abrahampa miraynin hawisqakunapaq chaninpaq hap’isqa kasqankurayku?
• ¿Imamantan seguro kashanchis llapa cristianokuna?
[23 paginapi dibujo]
Jesusmi qatikuqninkunata niran: Kallpachakuychis Diospa Reinonpi kanaykichispaq, nispa
[24 paginapi dibujo]
33 wata Pentecostés fiestapin Jehová Dios akllayta qallariran Abrahampa miraynin hawisqa cristianokunata
[26 paginapi fotokuna]
Wak ovejakunaqa agradecesqan kashanku tukukuy p’unchaykunapi hawisqa cristianokunawan llank’asqankumanta
Allinpaq hap’isqa kanku kawsay unu pukyukunaman pusachikunankupaq
“Corderon paykunataqa michinqa, kawsay unu pukyukunamantaqmi paykunataqa pusanqa. ”
¿Ima sutiwanmi Biblia sutichan hawisqa cristianokunata?
¿Ima llank’aytan Jesús paykunaman saqeran?
KAY pachapi hawisqa cristianokunan Cristoq kaqninkunata qhawarishanku, paykunatan Biblia sutichan “allin yuyayniyoq hunt’aq kamachi ”, nispa. 1918 watapin ‘ kamachiq ’ Patronnin Jesusqa kamachiq llank’ayninta qhawariran; kay kamachiqa allintan llank’asharan ‘ tiempollanpi mikhunata qospa ’, chaymi Jesusqa payta churaran“ tukuy kaqninkunata qhawananpaq ” (leeychis Mateo 24: 45 - 47).
Chayraykun hawisqa cristianokunaqa wak ovejamanta kaq cristianokunata servinku manaraq hanaq pachaman rishaspa.
¿Mayqenkunataq Jesucristoq kaqninkunari?
Patronqa munasqanman hinan kaqninkunawan imatapas ruwan.
Jehová Diospa churasqan Rey Jesucristoq kaqninkunaqa Reinopaq tukuy imaymana ruwaykuna kaqkuna iman.
Apóstol Juanpa rikhuriypi rikusqan ‘ ancha askha runakunapas ’ Cristoq kaqninkunallataqmi, Juanmi chay runakunamanta niran: “Chaykuna qhepatataq qhawarispa rikurqani mana piqpa yupay atinan ancha askha runakunata.
Paykunan karqan llapa suyukunamanta, ayllukunamanta, llaqtakunamanta, tukuy rimaykunamantawan, hinaspan kamachikuy tiyanaq ñawpaqenpi Corderoq ñawpaqenpiwan sayasharqanku, yuraq p’achawan p’achasqakama, palmera k’allma hap’iykusqakama ”, nispa.
3, 4.
Ancha askha runakuna, ¿imaynapin Dioswan kashanku, ima suyakuyniyoqtaq kanku?
Ancha askha runakunaqa ‘ wak ovejakuna ’ ukhupin tarikunku, paykunaqa kay pachapi wiñaypaq kawsaytan suyakushanku.
Chay ancha askha runakunaqa yachankun Jesús ‘ kawsay unu pukyukunaman pusananta ’, Diosninkutaq ‘ paykunaq lliw weqenkutapas pichananta ’.
Chaymi paykunaqa ‘ p’achankuta t’aqsaspa Corderoq yawarninpi yuraqyachiranku ’.
Paykunaqa Jesuspa sacrificakusqanpin iñinku, chayraykun Diospa qhawarinanpaqqa yuraq p’achawanpas churasqa kashankuman hina kanku.
Abrahamta hinan Diosqa paykunata chaninpaq hap’in, amigonkunata hinataq qhawarinpas.
Chaninpaq hap’isqataq kanku chayqa, ancha askha runakunaqa seguron kashanku manchay ñak’ariypi kay millay pacha ch’usaqyachisqa kaqtin mana wañunankumanta.
Paykunaqa Jehová Dioswanmi allinpi kashanku, chaymi yachanku Armagedón guerra chayamuqtin kawsashaqlla pasanankuta.
Ichaqa manan sapaq t’aqachu kanku.
Aswanpas tukuy sonqon Jehová Diosta servinku Rey Jesuspa kamachiyninta kasukuspa, kay pachapi qhepaq Jesuspa wayqenkunatapas kasuspa.
¿Imaynatan ancha askha runakuna Cristoq wayqenkunata yanapanku?
Satanaspa kamachisqan kay pachapi runakunaqa sapa kutillanmi hawisqa cristianokuna contra hatarinku.
Ichaqa wak ovejakunamanta kaq cristianokunan hawisqa cristianokunata yanapashanku.
Hawisqa cristianokuna pisillaña kay Hallp’api kashanku chaypas, ancha askha runakunamanqa sapa watanmi yapakushan waranqanpi runakuna.
Pachantinpiqa pachak waranqa congregacionkunañan kan, chaymi hawisqa cristianokunallaqa mana llapan congregacionpi kayta atinkumanchu iñiqkunata qhawarinankupaq.
Chayraykun ancha askha runakuna ukhumanta wakin poqosqa cristianokunata akllakun congregacionkunata qhawarinankupaq.
Kay akllasqa cristianokunataq ‘ allin yuyayniyoq hunt’aq kamachita ’ yanapanku teqsimuyuntinpi lliw cristianokuna qhawariypi.
¿Imaynatan willakuranña wak ovejakuna hawisqa cristianokunata yanapanankumanta?
Wak ovejakuna, hawisqa cristianokunata yanapanankumantan profeta Isaías willaranña: “Egipto llaqtayoq mana pagollapaq llank’aqkuna, Etiopía llaqta qhatuqkuna, Sabá llaqta hatunkaray runakunan paykunallamanta qanman chayamunqa, hinaspan qanpa kapunqaku.
Chay runakunaqa qhepaykitan purinqaku ”, nispa (Isaías 45: 14, NM).
Kay Hallp’api wiñay kawsayta suyakuq cristianokunaqa, allin yuyayniyoq hunt’aq kamachitan, Kamachiq T’aqatawan kasukunku, qhepankutapas purishankuman hina.
“Mana pagollapaq llank’aqkuna ” hinan wak ovejakunaqa kallpankuta kaqninkutapas qospa tukuy sonqowan hawisqa cristianokunata yanapashanku predicaypi, chay llank’aytan Cristo hawisqakunaman saqeran.
¿Ima ruwanankupaqmi preparakushanku ancha askha runakuna?
Hawisqa cristianokunata yanapaspan ancha askha runakunaqa allinta preparakushanku Armagedón qhepata mosoq pachapi kawsanankupaq.
Chayraykun ancha askha runakunaqa Cristoq kamachisqanta mana kasuyllachu kasunanku, aswanpas tukuy sonqo kasukuyta yachananku.
Chayraykun llapanchis kasukuq kananchis Rey Jesucristo kamachikamuqtin allinta servinanchispaq.
Sichus kunan allin iñiyniyoq kasun, Diospaq hunt’aqtaq kasunpas chayqa, mosoq pachapipas kasukullasuntaqmi Jesucristoq lliw kamachiyninkunata.
Ancha askha runakuna iñiyninkuta qhawarichinku
8, 9.
¿Imaynatan ancha askha runakuna iñiyninkuta rikuchinku?
Wak ovejamanta kaq cristianokunaqa askhapin rikuchinku iñiyninkuta.
Hukpi, hawisqa cristianokunatan yanapanku Diospa Reinonmanta allin willakuykuna willaypi.
Iskaypi, Kamachiq T’aqatan tukuy sonqo kasukunku.
Kinsapitaq, Diospa kamachikuyninman hina kawsanku, chhaynapin hawisqa cristianokunata yanapanku.
Kallpachakunkun kawsayninkupi kaykunata ruruchinankupaq: “munakuyta, q’ochukuyta, sumaq kawsayta, pacienciayoq - kayta, sumaq sonqo - kayta, allin runa - kayta, rimasqanta hunt’aq - kayta [“ iñiyniyoq kayta ”, NM], llamp’u sonqo - kayta, cuerpo kamachiq kaytawan ”.
Kunan tiempopiqa manañan runakunapi rikukunñachu chay sumaq kaykunata, aswanpas ‘ runaq millay munasqan ruwaykunallatan ’ rikukun.
Chhaynaña kay pacha kaqtinpas, wak ovejamanta kaq cristianokunaqa manapunin urmayta munankuchu ‘ wasanchaykunaman, qhelli huchapi puriykunaman, millay viciokunapi kawsaykunaman, ídolo yupaychaykunaman, layqakuykunaman, cheqninakuykunaman, quejanakuykunaman, lerq’opayanakuykunaman, k’arak phiñakuykunaman, payllapaq kananta munaykunaman, ch’eqechinakuykunaman, wak t’aqata hatarichiykunaman, envidiakuykunaman, runa wañuchiykunaman, machaykunaman, aycha kusichiypi waqlliykunaman, chaykunaman rikch’akuq ruwaykunamanpas ’.
¿Ima ruwananchispaqmi ancha askha runakuna kallpachakunchis?
Huchayoq runa kasqanchisraykun sasa ñoqanchispaq santo espirituq rurunman hina kawsay, runaq millay munasqan ruwaykunamanta karunchakuy, Satanaspa kamachisqan pachapi Diospaq hunt’aq sonqo kaypas.
Chhaynaña kaqtinpas kallpachakushanallanchismi. Mayninpi pisi kallpayanchisña, pantanchisña, onqonchisña chaypas, iñiyninchispiqa manapunin pisipananchischu, Jehová Dios munakuyninchispas manapunin chiriyananchu.
Manan iskayanchischu, Jehová Diosqa waqaychanqan ancha askha runakunata manchay ñak’ariy chayamuqtin.
¿Imakunatan Satanás ruwaran cristianokunaq iñiyninta waqllichiyta munaspa?
Ichaqa rikch’asqallan kashananchis, yachanchismi Saqraqa contranchispi hatarisqanta, payqa manan fácil atipayllachu (leeychis 1 Pedro 5: 8).
Ejemplopaq Saqraqa Diospa llaqtanmanta t’aqakuq runakunatan kallpachan allin yuyayniyoq hunt’aq kamachiq yachachiyninkuna pantasqa kasqanta creechiwananchispaq, hukkunatapas kallpachallantaqmi chayta ruwanankupaq.
Ichaqa chaykunawanqa Saqraqa manan cristianokunata waqllichiyta atiranchu.
Chaymantapas, cristianokuna contra qatiykachaykunata hatarichispa predicacionta hark’ayta munaran, ichaqa imaymana sasachakuykunamanña iñiqmasinchiskunata churaran chaypas, manan atiranchu hark’ayta, aswanmi iñiqmasinchiskunaqa astawan kallpachakuranku iñiyninkupi.
Chayraykun Satanasqa pisi kallpayaywanñataq urmachiyta munawanchis.
Chaywanmi payqa munan iñiyninchis waqllichiyta.
Chayraykun apóstol Pablo iñiqkunata kallpacharan: “Jesusqa huchasapakunaq cheqnipakusqan kaspan sinchita muchurqan, chayrayku paypi allintapuni yuyaykuychis ”, nispa.
‘ Mana sayk’unankupaq, manallataq pisi kallpayanankupaqpas. ’
¿Imatan ruwananchis mana pisi kallpayanapaq?
¿Hayk’aqllapas yuyaykurankichu Dios serviyniyki saqeyta?
¿Mayninpi yuyaykurankichu Diospaq llank’asqayki yanqapaq kasqanta?
Chhayna yuyaykuykunawanmi Satanasqa Dios serviyniykipi pisipachisunkiman, ichaqa amapuni chaywanqa hark’achikuychu.
Tukuy yuyaywan Bibliata estudiay, tukuy sonqo Diosmanta mañakuy, llapa huñunakuykunaman rillaypuni, iñiqmasiykikunawanpas astawan hukllachakuy.
Chaymi yanapasunki ‘ mana pisi kallpayanaykipaq ’.
Jehová Diosmi prometewanchis kallpachawananchispaq, paypa rimasqanqa hunt’akunpunin (leeychis Isaías 40: 30, 31).
Diospa Reinonmanta willashallaypuni; ama yanqa ruwaykunapi tiempoykita usuchiychu, aswanpas tiempoykita qoy runakunata yanapanaykipaq.
Chhaynapin mana pisi kallpayankichu.
Manchay ñak’ariymanta lloqsispa mosoq pachaman haykunku
¿Imatan ruwanqaku Armagedón guerrata kawsashaqlla pasaqkuna?
Armagedón guerra qhepamanmi waranqanpi lliw mana chanin runakuna kawsarimpunqaku, paykunamanmi Diospa munayninmanta yachachinanchis kanqa.
Manan Jesuspa runakunarayku sacrificakusqallanmantachu willananchis kanqa, aswanpas chay sacrificiopi iñinankupaqmi yanapananchis kanqa, chayta ruwallaqtinkun Jesuspa sacrificakusqanqa allinninkupaq kanqa.
Ñawpa kawsayninkuta ima creenciankutapas saqepunankun kanqa.
Chaymantapas cheqaq cristianokuna hinan mosoq runa kaywan churakunanku kanqa.
Armagedón guerrata kawsashaqlla pasaqkunapaqqa askhan ruwana kanqa.
Manañan imapas hark’awasunñachu Jehová Diospaq servicionchista hunt’ananchista, ¡ancha kusikuymi chayqa kanqa!
14, 15.
¿Imatan chanin kawsarimpuqkunaman yachachisun? ¿Imatan paykunamanta ñoqanchispas yachasun?
Diospa askha kamachinkunan wañuranku manaraq Jesús kay pachaman hamushaqtin.
Paykunapas kawsarimpuspaqa askhatan yachanqaku.
Yachanqakun pichus Mesías kasqanta, kawsasqanku tiempopi anchataña suyaranku Mesiasta chaypas manan yacharankuchu pi kananta.
Ñawpaq kawsayninkupin paykunaqa Jehová Dioswan yachachikullaqkupuni karanku. ¡Anchatachá kusikusunchis paykunata yachachispaqa!
Ejemplopaq, Danielta yachachisunman paypa qelqasqan profeciakuna imayna hunt’akusqanta (Daniel 12: 8, 9).
Kawsarimpuq chanin runakunaman askhataña yachachisunchis chaypas, ñoqanchispas askhatan paykunamanta yachasunchis.
Biblian wakin willakuykunamanta pisillata willawanchis, ichaqa chay kawsarimpuqkunaqa llapantachá willawasunchis.
Ejemplopaq, ¡imakunataraqchá Bautizaq Juanqa willawasunchis primon Jesusmanta!
Kawsarimpuqkunaq willawasqanchisqa anchatachá yanapawasun Diospa Simin Qelqata aswan allinta entiendenanchispaq.
Ñawpaq tiempo Diospa kamachinkuna, tukukuy qaylla p’unchaykunapi wañupuq cristianokunapas, “aswan allin kawsarimpuyta ” aypanqaku.
Ñawpaqpin paykunaqa Satanaspa kamachisqan pachapi Diospa munayninta ruwaranku.
¡Ancha kusisqachá sientekunqaku mosoq pachapi Jehová Diosta servispanku!
Chaypiqa manañan imapas Dios serviyninkuta hark’anqañachu.
Bibliaq nisqan hina, ¿imakunan sucedenqa Juicio P’unchaypi?
Juicio P’unchay tiempopin mosoq librokuna kicharikunqa, chay librokunatan Bibliatawan qhawarikunqa Juicio P’unchaypi kawsaq runakunata juzgakunanpaq.
Chhaynapin yachakunqa wiñay kawsaypaq hinachu kashanku icha manachu chayta (leeychis Apocalipsis 20: 12, 13).
Juicio P’unchaypi kawsaqkunapaqqa askhan tiempo kanqa Jehová Diospa kamachikuq kasqanta respetanqakuchus icha manachus chayta qhawarichinankupaq.
Sapankan decidenanku kanqa Diospa Reinon kasukuyta, Corderowan ‘ kawsay unu pukyukunaman pusachikuytapas ’, otaq Diospa Reinon contra hatarispachu manaña kasukuyta munanqaku chaytapas.
Juicio P’unchay tukuypaqqa lliw runan mana huchayoqña kanqa, kay millay pachapas manaña kanqañachu, lliw runataq decidisqaña kashanqa Dios kasukunankupaq otaq manapas.
Chaymi waranqa wata tukuyta Dios runakunata juzgaqtinqa mana pipas ninqachu: Diospa juzgasqanqa manan chaninchu nispaqa.
Manapuni kasukuyta munaqkunallan wiñaypaqqa wañuchisqa kanqaku.
17, 18.
¿Imanaqtinmi hawisqa cristianokuna, ancha askha runakunapas kusisqallaña Juicio P’unchayta suyakushanku?
Kay tiemponchispi hawisqa cristianokunaqa allinpaq hap’isqa kanku Diospa Reinonpi kamachimunankupaq, chaymi kusisqa suyakushanku Juicio P’unchay tiempo chayamunanta kay pachapi kawsaqkunata kamachinankupaq.
¡Anchatachá kusikunqaku chay tiempo chayamuqtinqa!
Chayrayku paykunaqa kasukunku apóstol Pedro hawisqa cristianokunaman kallpachasqanta, paymi niran: “Chayrayku, wawqe - panaykuna, astawanraq kallpachakuychis, Diospa waqyasqan kasqaykichispipas paypa akllasqan kasqaykichispipas allin takyasqa kanaykichispaq.
Chaykunatachus ruwankichis chayqa, manan hayk’aqpas urmankichischu.
Chay hinapin, Señorninchis Qespichiqninchis Jesucristoq wiñay qhapaqsuyunman sumaq chaskiykusqa haykuykapunkichis ”, nispa.
Ancha askha runakunaqa anchatan kusikunku hawisqa wayqe panankuna chay suyakuyniyoq kasqankumanta, chaymi tukuy sonqo paykunata yanapashanku.
Ancha askha runakunaqa Diospa amigon kasqankuraykun tukuy atisqankuta ruwashanku Diosta servinankupaq.
Juicio P’unchay tiempopin kawsay unu pukyukunaman Jesuswan pusachikuspanku, tukuy sonqo Diospa kamachikuyninkunata kasunqaku.
Chaymantataq paykunaqa allinpaq hap’isqa kanqaku Jehová Diosta wiñaypaq kay Hallp’api servinankupaq, ¡anchatachá kusikunqaku chay sucedeqtin!
¿Imanispan kutichiwaq?
• ¿Mayqenkunataq Jesuspa kaqninkunari?
• ¿Imaynatan ancha askha runakuna yanapanku hawisqa cristianokunata?
• ¿Ima sumaq ruwaykunatan ancha askha runakuna ruwashanku?
• ¿Imaynan sientekunki Juicio P’unchaypi yuyaykuspa?
[28 paginapi dibujo]
Ancha askha runakunaqa p’achankuta t’aqsaspan Corderoq yawarninpi yuraqyachinku
[31 paginapi dibujo]
¿Imatan tapuyta munawaq kawsarimpuq chanin runakunata?
Jehová Diospa Siminqa Kawsaqmi
Mateo qelqamanta akllasqa yachachikuykuna
JESUSPA kawsasqanmanta predicasqanmantawanqa yanapaqnin Mateo ñawpaqta qelqaran, payqa manaraq Jesuspa qatikuqnin kashaspa contribución cobraq runa karan.
Mateo Qelqaqa hebreo simipi qelqasqa karan chaymantaña griego simiman t’ikrakuran, 41 watapin qelqakuyta tukuran, kay qelqaqa Hebreo Simipi Qelqakunata Griego Simipi Qelqakunatawan tupanachin.
Mateo Qelqaqa judío runakunapaqmi qallariypi qelqakuran, chay qelqan Jesusta rikuchin Mesías kasqanta Diospa Churin kasqantawan.
Sichus Mateo qelqata tukuy yuyaywan t’aqwisun chayqa, astawanmi iñisun cheqaq Diospi, Jesuspi, Diospa promesankunapipas.
‘ HANAQ PACHA QHAPAQSUYU ’ QAYLLAYKAMUN
(Mateo 1: 1 – 20: 34)
Mateo qelqaqa Reinomanta Jesuspa yachachisqanmantawanmi astawanqa willan, chayraykun qelqasqanqa mana ima tiempopichus sucedesqanman hina karan.
Yachanapaq, Orqo Patapi Jesuspa yachachisqanqa qallariy capitulokunapin rikhurin, Jesusmi ichaqa chaymanta rimaran huk wata kuskantaña predicashaqtin.
Jesusqa Galilea provinciapi predicaspa milagrokunata ruwaran, chunka iskayniyoq apostolninkunaman yachachiran imayna predicanankuta, fariseokunata huchacharan, Reinomanta willaspapas rikch’anachiy simikunawan yachachiran.
Galileamanta lloqsispataq “Jordán mayuq inti lloqsimuy chimpanpi Judeaq hap’iyninman rirqan ”.
Yachachisqankunawan ñanta rishaspa kayta niran: “Jerusalén llaqtamanmi rishanchis, runaq Churinta [...] wañunanpaq huchachanqaku.
Bibliamanta tapuykuna kutichiykunapiwan:
3: 16. ¿Imaynapin hanaq pacha ‘ kicharikurqan ’ Jesús bautizakushaqtin?
Yaqapaschá chaywan Jesusqa hanaq pachapi kawsasqanta yuyariran.
5: 21, 22. ¿Aswan huchachu kanman k’araqta phiñakuspa k’amiy phiñasqa kaymanta?
Jesusmi niran: wayqe pananpaq phiñakuqqa anchata huchallikun.
Ichaqa astawanraqmi huchallikun wayqe pananta millayta k’amiqtinqa, chhayna ruwasqanmantaqa manan llaqtapi kaq juzgadollapichu juzgasqa kanqa aswanpas Hatun Juzgadopin juzgasqa kanqa, nispa.
5: 48. ‘ Hanaq pachapi Taytanchisqa chaninmi [otaq ch’uya] ’, ¿atisunmanchu pay hina kayta?
Arí, atisunmanmi.
Jesusqa munakuymantan rimasharan, chaymi uyariqninkunata niran: munakuyniykichisqa hunt’asqa ch’uya kanan hanaq pachapi Taytaykichispa munakuynin hina, nispa.
Awqanchiskunatapas munakuspa.
7: 16.
¿Iman kanman cheqaq religionta reqsinapaq ‘ ruwaykuna ’?
Chay ruwaykunaqa imayna kawsasqanchispin rikukun, cheqaq yachachikuykunapi iñisqanchispiwan.
10: 34 - 38. ¿Bibliachu familiata t’aqanachinman?
Aswanpas mana iñiq familiakuna hawan t’aqanakuy kan.
Sichus familia ukhupi pitapas cristiano kananta hark’anku chayqa, t’aqanakuymi kanqa.
11: 2 - 6. Bautizaq Juanqa yacharanmi Jesús Mesías kasqanta, paymi Jehová Diosta uyariran Jesusta churinta hina reqsishaqtin. Chayqa ¿imaraykutaq Jesusta tapuran “Qanchu kanki Diospa kachamusqan ” nispa?
Yaqapaschá Jesusmantapuni uyariyta munaran Mesías kasqanta.
Hinaspapas, Judío runakunan suyakusharanku atiyniyoq kamachikuqpa hamunanta chhaynapi suyakuyninkuta hunt’ananpaq, chaypaschá yachayta munaran ‘ hukpa ’ hamunanta.
Jesuspa kutichisqanwanmi Juanqa yacharan manaña pipas hamunanmanta.
19: 28. ‘ Israelpa chunka iskayniyoq ayllunkunan ’ juzgasqa kanqa, ¿pikunan kanku paykuna?
Manan Israel espiritual nisqachu (hawisqa cristianokuna) kanku.
Jesuspa rimapayasqan apostolkunaqa Israel espiritual nisqapi kananku karan, chaymi mana paykuna kikinkuqa juzgakuyta atinkumanchu. Chhaynaqa, ¿pikunan kanku?
Jesusqa “reinopi kanankupaqmi yachachisqankunawan rimanakuran ”. Paykunatan“ reykunata, sacerdotekunata ” hina Diospaq churanan karan.
Hinaspapas, Israel espiritual nisqapi kaqkunaqa ‘ kay pachata juzganqaku ’.
Chaymi ‘ Israelpa chunka iskayniyoq ayllunqa ’ kay Hallp’api qhepaq runakunawan tupan, paykunaqa manan Israel espiritual nisqapi kaqkunachu, paykunatan Hucha Panpachay P’unchaypi Israelpa chunka iskayniyoq ayllunkunawan tupachikuran (Levítico, capítulo 16).
4: 1 - 10.
Kay textopi nisqan hina Satanasqa manan millay kayllachu, aswanpas kawsaq espiritun.
Paymi wateqawanchis otaq pruebaman churawanchis ‘ aychaq millay munayninkunawan, ñawiq rikusqan millay munapakuykunawan, kay pacha kawsaypi hatunchakuykunawan ima ’.
Sichus Bibliaq nisqanta ruwasun chayqa, tukuy sonqowanmi Diosta kasukusun.
5: 1 – 7: 29.
Dioswan allinpi kananchispaqqa maskhashanallanchismi.
Thakpi kawsananchis.
Manan ima qhelli ruwaykunapipas yuyaykunanchischu.
Rimasqanchista hunt’ananchis.
Mañakushaspaqa Diospa munasqantaraqmi ñawpaqpi churananchis manan necesitasqanchistaraqchu.
Diospaq qhapaq kasunchis.
Diospa Reinonta chanin kaynintawan ñawpaqta maskhananchis.
Manan hukkunata huchachananchischu.
Diospa munayninta ruwasun.
¡Orqo Patapi Jesuspa yachachisqanqa allinninchispaqpunin!
9: 37, 38.
Sichus chakrayoqta mañakunchis “cosechanman llank’aqkunata kachamunanpaq ” chayqa, tukuy sonqowanmi predicashanallanchis runakunata yachachinapaq.
10: 32, 33.
Manan hayk’aqpas manchakunanchischu iñiyninchismanta rimayta.
13: 51, 52.
Reinomanta allinta entiendespaqa kallpachakunanchismi runamasinchiskunaman yachachinapaq.
14: 12, 13, 23.
Allin kaqkunapi yuyaymananapaqqa sapallanchismi tarikunanchis.
17: 20.
Sinchi sasachakuykunan hark’awasunman Diospa munayninta ruwashanallapaq, iñiymi yanapawasun chayta atipananchispaq.
Chhaynaqa, kallpachakunanchismi Jehová Diospi promesankunapipas astawan iñinanchispaq.
18: 1 - 4; 20: 20 - 28.
Jesuspa yachachisqankunaqa hukkunamanta aswan allin qhawarisqa kayta munaranku: huchayoq kasqankurayku, hinaspapas, religionninkupi yacharanku allin qhawarisqa kayta hatunchakuq kaytapas.
Kallpachakunanchismi k’umuykukuq kananchispaq, huchallikuymanta ayqekunanchispaqpas, amataq hatunchakusunchu congregacionpi sumaq llank’aykunata chaskiqtinchis.
“RUNAQ CHURINTA ” HAP’ICHINQAKU
(Mateo 21: 1 – 28: 20)
Jesusqa 33 watapin 9 p’unchay nisán killapin Jerusalén llaqtaman haykuran ‘ asnopi sillaykusqa ’.
Paqaristintaq yupaychana wasita rispa qhatuqkunata qolqe hap’iqkunatawan qarqoran. 11 p’unchaypitaq yupaychana wasipi yachachiran, fariseokunata kamachikuy simi yachachiqkunatapas huchacharan, chay qhepamantaq yachachiqninkunaman willaran ‘ kutimunanmanta [“qayllaykamunanmanta ”, NM] kay tiempo p’uchukapunanpaqña kashaqtin ’ imakuna sucedenanmantawan.
Qhepantin p’unchaytaq yachachisqankunaman kayta niran: “Yachankichismi iskay p’unchaymanta pascua fiesta kananta.
Chaypin runaq Churinta hap’ichinqaku kurkupi warkunankupaq ”, nispa.
14 nisán killa p’unchayñan kashan.
Wañusqanta Yuyarinankupaq kamachisqan qhepamanmi Jesusqa hap’ichisqa, juzgasqa karan, kurkupi warkuspataq wañuchiranku.
Kinsa p’unchaymantataq kawsarimuran.
Manaraq hanaq pachaman rishaqtinmi yachachisqankunaman kayta kamachiran: “Rispa llapa suyu runakunata yachachimuychis, yachachisqaykuna kanankupaq ”, nispa.
Bibliamanta tapuykuna kutichiykunapiwan:
22: 3, 4, 9. ¿Hayk’aqmi waqyakuyta qallariran casarakuy fiestaman rinankupaq?
Ñawpaqtaqa 29 watamanta 33 watakama waqyakuran, chay waqyakuymi qallariran Jesuspa predicasqanwan yachachisqankunaq predicasqanwan ima.
Iskaykaq waqyakuytaq karan, Pentecostés fiestapi 33 watamanta 36 watakama Jesuspa yachachisqankuna santo espirituta chaskisqankumantapacha.
Kinsakaq waqyakuytaq wak llaqtayoq runakunapaq karan, paykunan kanku hatun ñanpi puriq runakuna.
Kay qhepakaq waqyakuyqa 36 watapin qallariran Roma llaqtamanta Cornelio sutiyoq soldado cristianoman tukupusqanmantapacha kunan p’unchaykama.
23: 15. ¿Imaraykun fariseokunaq yachachikuyninta qatikuqkuna kikin fariseokunamanta iskay kutitaraq ‘ infiernoman [“Gehenaman ”, NM] rinankupaq ’ hina karanku?
Chay runakunaqa yaqapaschá sinchi huchapiña purisharanku manaraq fariseokunaq yachachiyninta qatikushaspa.
Ichaqa fariseokunaq yachachisqanman tukuspa yachachiqninkunamantapas aswan millaymanraq tukupuranku.
Chaymi paykunaqa kikin fariseokunamanta iskay kutita hinaraq ‘ infiernoman [“Gehenaman ”, NM] rinankupaq ’ karanku.
27: 3 - 5. ¿Imaraykun Judas ñakapakuran?
Ñakapakuranña chaypas manan huchallikusqanmantaqa pesapakuranchu.
Diospa panpachayninta mañakunanmantaqa, umalliq sacerdotekunaqta kuraq runakunaqtawan riran huchallikusqanmanta willakunanpaq.
Payqa ‘ wañuyman aysaykuq huchamanmi ’ urmaykuran, chaymi mana imanakuyta atispa sinchita ñakapakuran.
Arí, mana ima suyakuyniyoq kasqanta yachaspan ñakapakuran.
21: 28 - 31.
Jehová Diosqa munayninman hina kawsananchista munan.
Maytapuni munananchis Reinomanta predicayta runakunaman yachachiytapas.
22: 37 - 39.
Imatachus kamachinkunamanta Diospa munasqanqa iskay hatun kamachikuykunapin tarikun.
¿Imaynan kawsay kanqa hamuq tiempopi?
¿IMARAYKU YACHANANCHIS HAMUQ TIEMPOPI IMAYNA KAWSAY KANANMANTA?
Runakunaqa hamuq tiempomanta yuyaykusqankuman hinan kawsanku.
Yachanapaq, hamuq tiempopi imayna kawsay kananmanta mana yachaq runakunaqa khaynata ninku: “Mikhusunchis, ukyasunchis, paqarinmi wañupusunchis ”, nispa.
Chhayna yuyaykuymi runakunata sinchi mikhuyman, ukyayman apan, llakisqallataq kanku, nitaq thakpichu kawsanku.
Sichus runakunallamanta kanman hamuq tiempopi imayna kawsananchis chayqa, mana ima suyakuyniyoqmi kasunman.
Runakunaqa sinchita qhellichashanku wayrata, unuta, hallp’atapas.
Hatun maqanakuykunapas qonqayllamantan qallarinman, terroristakunapas astawanmi rikhurimushan.
Runakunapas teqsimuyuntinpin onqoywan wakcha kaywan ñak’arishanku.
Chhaynaña kaqtinpas, sumaq kawsaytan suyakusunman.
Runakunaqa manan yachasunmanchu hamuq tiempopi imayna kawsay kananta, Jehová Diosmi ichaqa nin: “Qallariymantapachan willani qhepaman imaynachus tukukunanta, qhepaman imachus kanantan ñawpaqmantaña willani ”, nispa (Isaías 46: 10).
Chhaynaqa, ¿ima ninmi Jehová Dios hamuq tiempopi imayna kawsay kananmanta?
¿Ima ninmi Biblia?
Jehová Diosqa manan hinallatachu qhawanqa kay Hallp’a qhellichasqa, q’aruchasqa kananta chaypi kaqkunata ch’usaqyachinankutapas.
Bibliaq nisqan hina, Diosmi ‘ kay pacha waqllichiqkunata [otaq q’aruchaqkunata] wañuchinqa ’.
Jehová Diosqa Reinonwanmi kay Hallp’api millay kawsayta tukuchinqa, chhaynapin sumaq kawsayta qallarichinqa qallariypi munasqanman hina (Génesis 1: 26 - 31; 2: 8, 9; Mateo 6: 9, 10).
Qatimuq textokunapi yachasun imayna kawsay kanqa hamuq tiempopi llapa runakunapaq chayta.
Salmo 46: 8, 9: “Hamuychis, Señor Diospa ruwasqankunata rikuychis, kay pachapi musphana ruwasqankunata qhawaychis.
Paymi teqsimuyuntinpi awqa - tinkuykunata [otaq guerrakunata] qolluchin, wach’ina p’eqtakunatapas lanzakunatapas p’akirqarin, carretakunatapas ruphaykachin ”.
Isaías 35: 5, 6: “Hinan ñawsakunapas qhawarinqa, roqt’ukunapas uyarinqa.
Wist’ukunapas taruka hinaraq p’itanqa, upakunapas kusikuymanta takinqa.
Ch’inneqpi pukyukuna paqarinqa, ch’aki pampapin askha unu puririnqa ”.
Isaías 65: 21, 22: “Wasitan wasichanqaku, hinaspan chaykunapi tiyanqaku, uvastan plantanqaku, chaypa rurusqantan mikhunqaku.
Manan wakpa tiyananpaqchu wasichanqaku, manan wakpa mikhunanpaqchu mallkinqaku ”.
Daniel 2: 44: “Hanaq Pacha Diosqa mana hayk’aq thunikuq suyuta [otaq reinota] sayarichinqa, manataqmi wak suyuqa chayta kamachinqachu, aswanpas llapa suyukunatan ñut’uspa tukunqa, wiñaypaqtaq kanqapas ”.
Juan 5: 28, 29: ‘ Aya p’ampanakunapi lliw kaqkuna Runaq Churinpa kunkanta uyarinanku tiempo chayamuqtinmi [...] kawsarimpunqaku ’.
Apocalipsis 21: 3, 4: ‘ Diosmi paykunawan kashanqa [...].
Diosmi paykunaq ñawinkumanta tukuy weqeta pichanqa, manan wañuypas kanqañachu, manallataqmi llakikuypas, waqaypas, nanaypas kanqañachu, ñawpaqkaqkunaqa manaña kapusqanrayku ’.
¿Imaraykun Bibliaq kutichisqan thak kawsayta qowasunman?
Yaqapaschá chay promesakunamanta niwaq, sinchi sumaqmi cheqaq kananpaqqa, nispa.
Ichaqa Diosmi prometen, manan runachu.
Jehová Diosqa ‘ mana llullakuqmi ’.
Sichus Diospa promesankunapi hap’ipakunki kamachikuyninkunatataq kasukunki chayqa, thakpin kawsanki imayna sasachakuykunapiña tarikuqtiykipas.
Manan guerrapas, wakcha kaypas, onqoypas, machu payayaypas, wañuypas thak kayniykitaqa pisiyachinmanchu.
Chay sasachakuykuna Diospa Reinonpi tukukapunanta yachasqaykirayku.
¿Imatan ruwawaq chhayna suyakuyniyoq kanaykipaq?
‘ Mosoqyachinayki yuyayniykita ’ hinaspapas, ‘ mayqenchus Diospa munaynin kasqanta reparanayki, paypa munayninqa allinmi, sumaqmi, hunt’asqapuni ’.
Yaqapaschá astawan yachayta munanki Bibliapi Diospa promesankuna cheqaq kasqanmanta, chaykunamanta astawan yachasqaykiqa allinmi kanqa.
Manan imapas Diospa promesankunamanta yachasqayki hinaqa thak kayta qosunkimanchu.
[3, 4, paginakunapi dibujokuna]
¿Ima ninmi Diospa Simin Qelqa hamuq tiempomanta?
Isaías 35: 5
Isaías 35: 6
Juan 5: 28, 29
Diosman Achhuykuy
Huk michiqmi sapankanchispi interesakun
Mateo 18: 12 - 14
“¿DIOS ñoqapi interesakunmanchu? ”
Hayk’aqllapas chhaynata tapukurankichu, ichaqa manan qanllachu chaytaqa tapukunki.
Sasachakuypi tarikuspaqa askhan kayta tapukunchis: ¿Reparashanmanchu teqsimuyu Kamaq chhaynapi tarikusqayta? nispa.
Yachaytapunin munanchis sichus Dios sapankanchispi interesakushan chayta.
Jesusqa Jehová Diosta allintapuni reqsin, chaymi kay Hallp’api kashaspa huk sumaq rikch’anachiyta willaran runakunapi interesakusqanta rikuchinanpaq.
Sapa p’unchay ovejakuna michiqmanta rimaspan, Jesús niran: “¿Ima niwaqchistaq? Pachak ovejayoq runaq huk ovejan chinkaqtinqa, ¿manachu isqon chunka isqonniyoq ovejata orqoman saqeykuspa chay chinkaq oveja maskhaq puririnman?
Cheqaqtan niykichis, chay chinkasqa ovejanta tarimuspanmi astawanraq kusikunqa mana chinkasqa isqon chunka isqonniyoq ovejanmantaqa.
Chay hinallataqmi hanaq pachapi kaq Yayaykichispas mana munanchu kay huch’uykunamanta huknillanpas chinkanantaqa ”, nispa.
Chay rikch’anachiypi Jesuspa willasqanman hina reparasun imaynata Jehová Dios sapanka kamachinkunapi interesakusqanta.
Oveja michiqqa sapanka ovejankunapin interesakuq.
Huknin chinkaqtinqa allintan reparaq mayqen oveja chinkasqanta.
Sapanka ovejakunatan sutinmantakama waqyaq.
Munakuq michiqqa tarinankaman chinkasqa ovejata maskhaq.
Ichaqa chay chinkasqa ovejanta maskhananpaqqa manan hinallatachu saqerpariq isqon chunka isqonniyoq ovejankunataqa.
Oveja michiqkunaqa kuskallan michiqku, chaymi ovejankunapas chhaqrukuqku.
* Chhaynapin chinkaq ovejata maskhaqqa michiqmasinman saqeq wakin ovejankunata michipunanpaq.
Chinkaq ovejanta mana k’irisqata tariruspataq anchata michiqqa kusikuq.
Rikranpi q’epiykukuspan hukmanta tropaman kutichiq.
Jesusqa rikch’anachiymanta rimaspa niran: Diosqa manan munanchu “kay huch’uykunamanta huknillanpas chinkanantaqa ”, nispa.
Jesusqa willaranña yachachisqankunaman, pipas “ñoqapi iñiq kay huch’uykunamanta hukninta huchaman urmachiqqa ” mana allinpi tukunqa nispa.
Chhaynaqa, ¿imatan kay rikch’anachiy simi Jehová Diosmanta yachachiwanchis?
Diosqa anchata interesakun sapanka kamachinkunapi, runaq qhawarinanpaq mana valeq ‘ huch’uykunamantapas ’ interesakunmi.
Arí Jehová Diosqa ancha sumaqpaqmi qhawarin sapanka kamachinkunata.
Sichus yachaytapuni munanki Dios qanpi interesakusqanta chayqa, astawan reqsiy Ancha Allin Michiq Jehová Diosta, yachaytaq imaynata payman achhuykuwaq chaytapas.
Chayta ruwaspaqa apóstol Pedro hinan yuyaykunki, paymi Jesuspa siminmantapuni uyariran chinkasqa ovejamanta rikch’anachiy simita.
Qhepamanmi, apóstol Pedro kayta qelqaran: “Tukuy llakikuyniykichista Diosman saqeychis, paymi qankunataqa cuidashasunkichis ”, nispa.
Michiqkunapaqqa manan sasachu karan ovejankunata t’aqay, ovejakunaqa allintan reqsiqku michiqninpa kunkanta.
Jesuspa yachachiyninkuna
Cheqaq Diosmanta
¿Kanchu Diospa sutin?
Jesusqa yachachiranmi Diospa sutinmanta, kayta nispa: “Chayrayku qankunaqa kay hinata mañakuychis: Yayayku hanaq pachapi kaq, sutiyki yupaychasqa kachun ”.
Biblian willawanchis, Diospa sutin Jehová kasqanta (Salmo 83: 18, NM).
Qatikuqninkunamanta rimaspan Jesusqa Yayanmanta khaynata mañakuran: “Ñoqan paykunaman sutiykita yachachirani ”, nispa.
¿Pitaq Jehová Diosri?
Jesusmi Jehová Diosmanta niran: ‘ Qan sapallaykin cheqaq Diosqa ’ kanki, nispa.
Nirantaq: “¿Manachu Diospa Simin Qelqata leerqankichis?
Diosqa qallariypi kamarqan qharita warmitawanmi ”, nispa.
Nillarantaq: “Diosqa Espiritun ”, nispa; chayraykun Diosta mana rikusunmanchu (Éxodo 33: 17 - 20).
¿Imatan Dios munan ñoqanchismanta?
Huk kutinmi Jesusta tapuranku, ¿mayqenmi aswan chaniyoq kamachikuy? nispa, paytaq kutichiran: “Uyariychis, Israel runakuna, Señor Diosninchisqa ch’ullallan. Señor Diosniykitan munakunki tukuy sonqoykiwan, tukuy almaykiwan, tukuy yuyayniykiwan, tukuy kallpaykiwan ima.
Iskaykaq aswan chaniyoqqa kaymi: ‘ Runamasiykitan qan kikiykita hina munakunki ’ ”, nispa.
¿Imaynatan Dios munakusqanchista rikuchisunman?
Jesusmi niran: ‘ Yayaytan munakuni ’, nispa.
¿Imaynata rikuchiran?
Paymi niran: ‘ Paypa kamachiwasqantan ruwani ’, nispa.
Nillarantaq: “Ñoqaqa paypa sonqonman chayaqtapunin ruwani ”, nispa.
Diospa munayninta ruwasun chayqa sonqonta kusirichisun.
Qatikuqninkunapaq mañakuspan niran: ‘ Chay wiñay kawsayqa kaymi: Qan sapallayki cheqaq Dios kasqaykita, kachamusqayki Jesucristotawan reqsiyninku ’, nispa.
¿Imaynatan Diosmanta yachasunman?
Diostaqa reqsisunman kamasqankunata qhawarispa.
Yachanapaq, Jesusmi niran: “Qhawariychis phalaq animalkunata: manan tarpunkupaschu, cosechankupaschu, taqenkupaschu.
Chaywanpas, hanaq pacha Yayaykichismi chaykunaman mikhuchin.
¿Imatan yachanchis chaymanta?
Kawsananchispaq necesitasqanchista maskhayqa manan hark’awananchischu Diosta servinanchispaq.
Jehová Diostaqa astawan reqsisun Bibliata estudiaspa.
Jesusmi Bibliamanta niran: ‘ Diospa simin ’, nispa.
Taytanmanta mañakuspataq kayta niran: “Simiykiqa cheqaq - kaypunin ”, nispa.
Jesusmi runakunata yanaparan Jehová Diosmanta cheqaqta yachanankupaq.
Huknin yachachisqanmi niran: “¿Manachu ñanpi rimapayawaspanchis Diospa Simin Qelqaq nisqanta willashawaqtinchisqa sonqonchis kawsarirqan? ”
nispa. Sichus Jehová Diosmanta yachayta munanchis chayqa, k’umuykukuqmi kananchis tukuy sonqowantaq yachachiykunata chaskikunanchis.
Jesusmi yuyaychawaranchis: “Manachus k’umuykukuspa huk wawa hina kankichis chayqa, manan hanaq pacha qhapaqsuyumanqa haykunkichischu ”, nispa.
¿Imaraykun Diosmanta yachay kusichiwasunman?
Diosta reqsispa entiendenchis imapaq kawsasqanchista.
Jesusmi niran: “Kusisamiyoqmi huch’uyyaykukuspa ‘ Diostan necesitani ’ niqkunaqa ”, nispa.
Jehová Diosmi yachachiwanchis aswan allinta kawsananchispaq.
Chayraykun Jesusqa niran: “Aswan kusisamiyoqqa Diospa siminta uyarispa hunt’aqkunan ”, nispa.
Astawan yachayta munaqtiykiqa, ¿Imatapunin Biblia yachachin?
nisqa libropi 1 capitulota qhaway *
[Uranpi willakuy]
Chay librotaqa Jehová Diospa testigonkunan ruwan.
[6 paginapi dibujo]
“Ñoqan paykunaman sutiykita yachachirani. ”
[6, 7 paginakunapi fotokuna]
Jehová Diosmantaqa yachanchis Bibliata estudiaspa kamasqankunatawan qhawarispa
Kaykunamanta yachachin
1 de marzo de 2008
¿Imaynan kawsay kanqa hamuq tiempopi?
KAYKUNAMANTAN WILLAKUSHAN
3 ¿Imaynan kawsay kanqa hamuq tiempopi?
5 Diosman Achhuykuy ​ — Huk michiqmi sapankanchispi interesakun
6 Jesuspa yachachiyninkuna ​ — Cheqaq Diosmanta
8 Allin yuyaywan llamp’u sonqo kasun
KAY TAKIKUNATA TAKIKUNQA: 4, 79. 28 DE ABRIL 2008 – 4 DE MAYO 2008
12 ¿Imatan casadokuna ruwananku kusisqa kawsanankupaq?
5 - 11 DE MAYO 2008
KAY TAKIKUNATA TAKIKUNQA: 28, 56. 12 - 18 DE MAYO 2008
21 “¿Pipas qankuna ukhupi yachaysapa yuyaysapa kanchu? ”
KAY TAKIKUNATA TAKIKUNQA: 45, 23
19 - 25 DE MAYO 2008
25 ¿Jehová Dios hinachu hukkunata qhawarishanchis?
KAY TAKIKUNATA TAKIKUNQA: 51, 95.
Jehová Diostaqa yuyashanallanchispunin
“[Jehová] Diostaqa yuyashallanipunin. ”
(SALMO 16: 8.)
¿Imapaqmi yanapawanchis ñawpa tiempopi Diosta serviq runakunaq kawsasqankumanta yachay?
DIOSPA Simin Qelqaqa musphanapaq hinaraqmi willan imaynata runakuna Jehová Dioswan hukllachakusqankumanta.
Chaypin willashan imaynata askha runakuna Diospa munayninta hunt’aranku.
Ichaqa manan imayna kawsasqankumanta yachanallanchispaqchu qelqakuran, aswanpas Diosman astawan asuykunanchispaqmi.
2, 3.
¿Imatan yachanchis Salmo 16: 8 textoq nisqanwan?
Bibliapin willakushan Abrahanmanta, Saramanta, Moisesmanta, Rutmanta, Davidmanta, Estermanta, apóstol Pablomantapas, paykunamanta yachayqa allinninchispaqmi.
Bibliaqa willallantaqmi huk runakunamantapas, manapaschá allintachu chay runakunamantaqa yachanchis, ichaqa allinninchispaqmi kanqa paykunamanta yachaypas.
Chay runakunamanta Bibliaq willasqanpi yuyaymanasun chayqa, salmistaq ruwasqantan ruwasun, paymi niran: Jehová “Diostaqa yuyashallanipunin, paña ladoypin payqa kashan, manan imapas urmachiwanqachu ”, nispa (Salmo 16: 8).
¿Imatan yachasunman salmistaq chhayna nisqanwan?
Maqanakuq soldadoqa, paña makinwanmi hap’iq espadata lloq’e makinwantaq escudota, chaymi paña ladonmanta mana imapas hark’aranchu.
Chayrayku huk maqanakuqmasinta necesitaran chay ladomanta pakaykunanpaq.
Jehová Diospas chhaynatan pakaykuwasun munayninta ruwaspa yuyashallasun chayqa.
Qatimuq parrafokunapin yachasun imaynata iñiyninchista kallpachasunman yanapawasuntaq Jehová ‘ Diosta yuyashanallanchispaq ’.
Jehová Diosqa kutichinmi mañakusqanchista
¿Kutichinmanchu Dios mañakusqanchista? Willay huk ejemplota.
Jehová Diosta yuyashallasunpuni chayqa, uyarinqa mañakusqanchista (Salmo 65: 2; 66: 19).
Chaytan yachanchis Abrahanpa machu kaq kamachinpa mañakusqanta uyarisqanpi, yaqapaschá chay kamachinqa Eliezer karan.
Abrahanmi Eliezerta kamachiran Mesopotamiata rispa churin Isaacpaq Dios yupaychaq warmita maskhamunanpaq.
Payqa Diosmanmi asuykuran yanapayninta mañakunanpaq, camelloykikunamanpas unuta ukyachisaq nispa Rebecaq nisqanpitaq yacharan mañakuyninman Diospa kutichisqanta.
Eliezerqa mañakullaqpuni Diosmanta, chayraykun sumaq warmita Isaacpaq tariran (Génesis 24: 12 - 14, 67).
Ñoqanchisqa manapaschá Abrahanpa kamachin hinachu tarikunchis, chhaynaña kaqtinpas, ¿manachu tukuy sonqomanta Eliezer hina Jehová Diospi hap’ipakunanchis mañakusqanchista kutichimunanpaq?
¿Imaynatan yachanchis sonqollanchispi pisillata mañakusqanchis uyarisqa kasqanta?
Mayninpiqa pisillatapaschá mañakuna kanqa.
Huk kutinmi, Persia suyupi kamachikuq Artajerjes Nehemiasta llakisqa uyayoqta rikuspa kayta tapuran: “¿Imatataq ruwapusqayki? ”
Nehemiasqa kaqrato ‘ hanaq pacha Diosmanta mañakuran ’.
Payqa sonqollanpichá pisillata mañakuran, chaywanpas, Jehová Diosqa uyariranmi mañakusqanta.
Chhaynapin Nehemiasqa kamachikuqpa yanapayninta chaskiran Jerusalén llaqtaq perqanta wakmanta sayarichinankupaq (leey Nehemías 2: 1 - 8).
Rikusqanchis hina sonqollapi pisillata mañakusqanchistapas Diosqa uyarinmi.
6, 7. a) ¿Imatan Epafras mañakuymanta yachachiwanchis?
b) ¿Imaraykun hukkunapaq mañakunanchis?
Biblian yuyaychawanchis ‘ hukkuna hukkunapaq ’ Diosmanta mañakunanchista, manaña kaqratochu kutichimunqa mañakusqanchista chaypas.
Yachanapaq, “Cristoq hunt’aq kamachin ” Epafrasmi mañakushallaqpuni iñiqmasinkunapaq.
Apóstol Pablon Roma llaqtapi kashaspa kayta qelqaran: “Napaykamullasunkichistaqmi qankunamanta hukniykichis Cristoq kamachin Epafraspas. Payqa Diosmanta mañapullasunkichispunin Diospa munayninta ruwaspa allin takyasqapuni kanaykichispaq, iñiypipas mana iskayrayaspa wiñasqaña kanaykichispaqwan.
Ñoqaqa allintan yachani qankunapaq Epafrasqa anchata llank’ashasqanta, hinallataq Laodicea llaqtapi kaqkunapaqpas, Hierápolis llaqtapi kaqkunapaqpas ”, nispa.
Hierápolis, Laodicea, Colosas llaqtakunaqa Asia Menor cheqaspin tarikuran.
Hierápolis llaqtapi cristianokunaqa Cibeles diosa yupaychaq runakuna ukhupin tiyaranku. Laodicea llaqtapi cristianokunataq qolqe maskhayllapi afanakuq runakuna ukhupi tiyaranku.
Colosas llaqtapitaq mana valeq yachachiykuna sinchi mast’arisqa karan. Chayraykun Epafrasqa Colosas llaqtanpi tiyaq wayqe panakunapaq mañakuran.
Bibliaqa manan willanchu Epafraspa mañakusqan imayna kutichisqa kasqanta, chaywanpas mañakushallaranpunichá wayqe panankunapaq. Ñoqanchispas mañakushanallanchismi wayqe pananchiskunapaq.
Manaña hukkunaq ruwasqanman chapukunchischu chaypas, yaqapaschá yachanchis familianchiskuna otaq amigonchiskuna sasachakuypi tarikusqankumanta.
Paykunata yanapanapaqqa Diosmanta mañapunanchis.
Apóstol Pablotaqa wayqe panankunaq mañakusqanmi kallpacharan, chhaynallatataqmi mañakusqanchispas huk wayqe pananchiskunata yanapanqa.
a) ¿Imaynapin yachanchis Éfeso llaqtapi kaq umallikuna ancha allinpaq mañakuyta qhawarisqankuta?
b) ¿Imaynatan Diosmanta mañakuyta qhawarinanchis?
¿Ñoqanchisri ancha allinpaqchu qhawarishanchis Diosmanta mañakuyta?
Apóstol Pabloqa Éfeso llaqtapi umallikunawan huñunakuspa “llapankuwan qonqoriykukuspa mañakurqan ”.
Chaymantataq “llapallanku khuyayta waqarqanku, hinaspan Pablota abrazaykuspa much’aykurqanku, manañan uyaytaqa rikunkichisñachu, nisqanmanta ”.
Manaña chay umallikunaq sutinta yachanchischu chaypas, paykunaqa sumaq runakunan karanku mañakuytapas ancha allinpaq qhawariranku.
Ñoqanchispas ancha allinpaqmi qhawarinanchis Diosmanta mañakuyta, chaymi ‘ makinchista hoqarispa Diosmanta mañakushanallanchis ’ hanaq pachapi Taytanchis mañakusqanchista kutichimunanta yachaspa.
Lliwpi Diosta kasukusun
9, 10. a) ¿Imatan yachasunman Zelofehadpa ususinkunamanta?
b) ¿Imaynatan soltero cristianokuna chay Israel sipaskuna hina kasukuq kankuman?
Jehová Diosta yuyashallasunpuni chayqa, lliwpin tukuy sonqomanta kasukusun, chhayna ruwasqanchismantataq askha saminchaykunata chaskisun (Deuteronomio 28: 13; 1 Samuel 15: 22).
Chhaynaqa, makilla kashananchis Jehová Diosta kasukunanchispaq.
Moisespa tiemponpi kawsaq Zelofehadpa phisqa kasukuq ususinkunamanta yuyarisun.
Israel runakunaq tiemponpiqa qhari wawakunallan herenciata chaskiqku warmi wawakunaqa manan chaskiqkuchu.
Zelofehadmi ichaqa mana churiyoq wañupuran, chaymi Jehová Dios kamachiran ususinkunaman herenciata qonankupaq.
Ichaqa Manasés ayllupi kaq qharikunallawanmi casarakunanku karan, chhaynapi herencianku chay ayllullapi qhepananpaq (Números 27: 1 - 8; 36: 6 - 8).
Zelofehadpa ususinkunaqa kasukurankun Diospa kamachisqanta chaymi mana iskayarankuchu uyarisqa kanankuta.
Biblian paykunamanta nin: “Señor Diospa Moisesta kamachisqanman hina kasukurqanku.
Paykunan karqan: Maala, Tirsa, Hogla, Milca, Noapiwan primonkuwantaq casarakapurqanku.
Chay qharikunan karqanku Josepa churin Manasespa mirayninmanta, ahinapin chay warmikunaq herencian hallp’aqa taytankuq ayllullanpipuni qhepapurqan ” (Números 36: 10 - 12).
Chay warmikunaqa Diospa kamachisqanman hinapuni ruwaranku (Josué 17: 3, 4).
Kay tiempopipas allin iñiyniyoq soltero cristianokunaqa Diospi hap’ipakunku kasukunkutaq ‘ Señorpi iñiqkunallawan ’ casarakuychis nisqa kamachikuyta.
11, 12.
¿Imaynatan Caleb rikuchiran Diospi hap’ipakusqanta?
Calebpas allin ejemplon qatikunanchispaq, payqa tukuy imapi Jehová Diosta kasukuran (Deuteronomio 1: 36).
Chunka soqtayoq siglo nisqapi manaraq Jesús hamushaqtin, Israel llaqta Egipto suyumanta kacharichisqa kasqan qhepamanmi Moisesqa chunka iskayniyoq runakunata Canaán hallp’aman kacharan chay hallp’ata qhawamunankupaq.
Ichaqa iskay runakunalla Josuewan Calebwan Israel runakunata kallpacharanku Jehová Diospi hap’ipakunankupaq Canaán hallp’aman haykunankupaqpas (Números 14: 6 - 9).
Chaymanta tawa chunka wata qhepamanqa Calebwan Josuewan — Diosqa Josuetan akllaran Israel runakunata Prometesqa Hallp’aman pusananpaq — kawsasharankuraq tukuy sonqomanta Jehová Diospa munayninta ruwaspa.
Ichaqa chunkantin qhamiyaqkuna wañupuranku tawa chunka wata Israel llaqta ch’inneq aqo panpapi kashaqtinku (Números 14: 31 - 34).
Chay ch’inneq aqo panpamanta lloqsisqan qhepamanmi Calebqa machuña kashaspa Josueman kayta niran: ‘ Ñoqaqa Diosniy Señor Diospaq tukuy sonqo karqani ’, nispa (leey Josué 14: 6 - 9).
Pusaq chunka phisqayoq watanpi kashaspataq Jehová Diospa prometesqan orqo - orqo hallp’ata mañakuran, chay hallp’apiña Israel llaqtaq awqankuna otaq enemigonkuna tiyasharan chaypas (Josué 14: 10 - 15).
¿Imatan ruwananchis sasachakuykunapiña tarikuspapas Jehová Diospa yanapayninta chaskinapaq?
Sichus Jehová Diospaq ‘ tukuy sonqo kasun ’ chayqa, kasukuq Calebta hinan yanapawasun.
Arí, sasachakuypiña tarikuspapas lliwpi Jehová Diosta kasukuqtinchisqa yanapawasunmi.
Ichaqa Caleb hina Diospa munayninta ruwanapaqqa kallpachakunanchismi.
Yachanapaq, Salomonqa tukuy sonqowanmi Jehová Diosta kasukuran kamachikuyta qallariqtin, machuyapuqtinmi ichaqa warminkuna sonqonta waqllichiran wak dioskunata yupaychananpaq, chaymi ‘ manaña taytan David hinachu Señor Diosta tukuy sonqo kasukurqan ’ (1 Reyes 11: 4 - 6).
Chhaynaqa, lliwpi Diosta kasukusun yuyashallasunpunitaq ima sasachakuykunapiña tarikuspapas.
Jehová Diospi hap’ipakushallasun
14, 15.
¿Imaynatan Noemimanta yachasqanchis yanapawanchis Diospi hap’ipakushanallanchispaq?
Jehová Diospin hap’ipakunanchis, astawanqa mana ima suyakuyniyoq kasqanchismanta sinchita llakikuqtinchis.
Noemimanta yuyarisun, Moab suyupin qosan iskaynin churinkunapiwan wañupuran.
Kay yuyaq warmiqa Judá llaqtaman kutipuspa khaynata ñakapakuran: “Ama Noemí [“ Sumaqllaña ”, nota] niwaychischu, aswanpas Mara [“Haya ”, nota] niwaychis, anchatapunin Tukuy - atiyniyoq Diosqa muchuchishawan.
Kaymantaqa imaymanantinmi rirqani, Señor Diosmi ichaqa mana imayoqta kutichimpuwan.
¿Imanaqtintaq Noemí niwankichis, Tukuy - atiyniyoq Dios huchachawaspa llakichishawaqtinqa? ”
nispa (Rut 1: 20, 21). Noemiqa sinchi llakisqan tarikuran.
Ichaqa Rut librota leespan reparanchis Jehová Diospi hap’ipakuqllapuni kasqanta.
Chaymi paypa kawsayninqa ¡ancha sumaqman tukupuran Diospi hap’ipakusqanrayku!
Hinaspapas, Noemiqa anchata kusikuran hawayninta otaq nietonta uywaspa.
Biblian willan: ‘ Wasimasin warmikunan nirqanku: Noemipaqmi wawa nacen, nispa.
Suticharqankutaq: Obed, nispa.
Paymi Isaipa [Jesepa] taytan, Davidpa abuelon karqan ’ (Rut 4: 14 - 17).
Noemiqa kawsarinpuspanmi Rutwan tupanqa yachanqataq qhachuninpa mirayninmanta Mesías hamusqanta.
Ñoqanchispas Noemí hinan mana yachanchischu sasachakuyninchiskuna imayna allichakunanta.
Chayrayku hap’ipakushanallanchis Jehová Diospi, Proverbios 3: 5, 6 textoq yuyaychawasqanchisman hina, chaypin nin: “Tukuy sonqoykiwan Señor Diosman hap’ipakuy, amataq qan kikiykiq yuyayniykimanqa k’askakuychu.
Tukuy ruwasqaykikunapi Señor Diosta yuyariy, paymi cheqan ñanninta pusasunki ”, nispa.
Diospa santo espiritunwan yanapachikusun
¿Imaynatan Diospa santo espiritun yanaparan Israelpi ancianokunata?
Jehová Diosta yuyashallasunpuni chayqa, yanapawasunmi santo espiritunwan.
Diosmi 70 akllasqa kuraq runakunaman espiritunta qoran Moisesta ‘ llaqta pusaypi yanapanankupaq ’.
Chay akllasqa runakunamanta Eldadpa Medadpa sutinkunalla Bibliapi rikhurin chaypas, llapallankutan Diospa santo espiritunqa yanaparan llank’anankuta hunt’anankupaq (Números 11: 13 - 29).
Kay akllasqa runakunaqa ñawpaq akllasqa runakuna hina allin reparaq, Diosta manchakuq, mana llullakuq, confianapaq hinataq karanku (Éxodo 18: 21).
Kunanpas congregacionpi umalliqkunaqa chay runakuna hinan kanku.
¿Imaynatan Diospa santo espiritun yanaparan yupaychana karpata ruwakunanpaq?
Jehová Diospa santo espiritunmi yanapallarantaq ch’inneq aqo panpapi yupaychana karpata ruwakunanpaq.
Jehová Diosqa Bezalel sutiyoq runatan akllaran yupaychana karpapi llank’ananpaq, nirantaq ‘ espirituywanmi hunt’aykusaq, yachaywan, yuyaywan, reqsiywan, tukuy ruway atiywan, qoripi, qolqepi, broncepi llank’ananpaq ’, nispa (Éxodo 31: 3 - 5).
Bezalelqa Oholiab yanapaqninwan huk yachayniyoq ‘ artesanokunapiwan ’ chay ancha chaniyoq llank’ayta hunt’aran.
Hinaspapas, Jehová Diospa santo espiritunqa ‘ llapa qoykukuq sonqoyoq runakunata ’ kallpacharan tukuy sonqomanta contribucionta churanankupaq (Éxodo 31: 6; 35: 5, 30 - 34).
Kay tiempopipas Diospa kamachinkunaqa atisqankuman hinan kallpachakunku Diospa Reinonta ñawpaqman churanankupaq.
Imataña ruwayta yachanchis chaypas, Diospa santo espirituntan mañakunanchis yanapawananchispaq, santo espirituq yanapaynillawanmi Diospa llank’ana qowasqanchista hunt’asun.
Tukuy atiyniyoq Jehová Diosta yupaychashallasun
18, 19. a) ¿Imapaqmi santo espíritu kallpachawanchis?
b) ¿Imatan yachanchis Simeonmanta Anamantawan?
Santo espirituq kallpachasqanmi Jehová Diosta yupaychanchis chaytaq yanapawanchis Diosta yuyarishanallanchispaq.
Ñawpa tiempopin Diospa llaqtan kay kamachikuyta chaskiran: “Tukuy atiyniyoq Diosta yupaychaychis ”, nispa (Isaías 8: 13, Universidad de Navarra).
Simeonwan Anawanqa Jerusalén llaqtapin tiyaranku Jesuspa nacesqan tiempopi, paykunan Jehová Diosta yupaychaq runakuna karanku (leey Lucas 2: 25 - 38).
Simeonqa yuyaqña kashaspapas ‘ Israel runakunaq qespichisqa kananta suyashallarqan ’ Mesiasmanta rimaq profeciakunapi iñisqanrayku.
Diosmi santo espiritunwan willaran Mesiasta rikunankama kawsananpaq, chayman hinataq hunt’akuran.
Huk p’unchaymi (2 wata manaraq Jesús hamushaqtin) Mariawan Josewan Jesús wawata yupaychana wasiman aparanku.
Hinan Simeonqa santo espirituwan hunt’a kaspa Mesiasmanta profetizayta qallariran, Mariatan niran: anchatan ñak’arinki Jesusta kurkupi warkuspa wañuchisqankuta rikuspa, nispa.
Payqa ¡anchatachá kusikuran “Cristota ” marq’arikuspa!
Kay tukuy sonqomanta Jehová Diosta yupaychaq runaqa allin ejemplopunin kay tiempopi Jehová Diospa kamachinkunapaq.
Ana sutiyoq viuda warmipas 84 watanpi kashaspa “Dios yupaychana wasimanta mana lloqsiqchu [otaq rillaqpuni] ”.
Payqa tuta p’unchay “ayunaspa mañakuspa ” Diosta yupaycharan.
Paypas rikuranmi Jesús wawata.
¡Anchatachá agradecikuran Mesías kananpaq wawata rikusqanmantaqa!
Chaymi ‘ Diosman graciasta qospa, Jesús wawamanta rimarirqan llapallan Jerusalén llaqtaq kacharichisqa kayninta suyakushaqkunaman ’.
Anaqa mana upallakuyta atispa chay sumaq willakuyta willaran.
Kay tiempopi yuyaq cristianokunapas anchatan kusikunku Simeón hina Ana hina machu kayninkupi Jehová Diospa munayninta ruwasqankumanta Testigon kasqankumantapas.
Hayk’a watanchispiña kashaspapas, ¿imatan ruwananchis, imarayku?
Hayk’a watanchispiña kashaspapas Jehová Diostaqa yuyashanallanchispunin.
Chhaynapin saminchawasun huk runakunaman qhapaq atiyninmanta musphana ruwasqankunamantawan willananchispaq kallpachakusqanchismanta (Salmo 71: 17, 18; 145: 10 - 13).
Jehová Diosta hatunchanapaqqa, munayninman hinan sumaq kaykunata kawsayninchispi ruruchinanchis.
Chay sumaq kaykunamanta astawan yachanapaq Bibliapi huk willakuykunatawan t’aqwisun.
¿Imaynata kutichiwaq?
• ¿Imaynata yachanchis mañakusqanchista Jehová Dios kutichisqanta?
• ¿Imarayku lliwpi Diosta kasukunanchis?
• ¿Imarayku Jehová Diospi hap’ipakunanchis llakiq ñit’isqanña kashaspapas?
• ¿Imaynata santo espíritu yanapan Diospa llaqtanta?
[9 paginapi dibujo]
Nehemiaspa mañakusqanqa uyarisqan karan
[10 paginapi dibujo]
Noemipa sasachakuyninkuna imayna allichakusqanmi yanapawanchis Jehová Diospi astawan hap’ipakunanchispaq
Jehová Diospa ñanninkunapi purisun
“Kusisamiyoqmi pipas Señor Diosta manchakuqqa, Señor Diospa ñanninkunapipas puriqqa. ”
(SALMO 128: 1.)
1, 2.
¿Imarayku nisunman atisunmanmi kusisqa kawsayta nispa?
¿PITAQ mana munanmanchu kusisqa kawsayta?
Lliwmi kusisqa kawsayta munanku ichaqa manan kusisqachu kawsanku.
Chaywanpas atisunmanmi kusisqa kawsayta, Salmo 128: 1 textopi niwanchis: “Kusisamiyoqmi pipas Señor Diosta manchakuqqa, Señor Diospa ñanninkunapipas puriqqa ”, nispa.
Chaytaqa rikuchisun imayna kawsasqanchispi ruwasqanchispipas.
Hunt’aq kasqanchista rikuchisun
3 ¿Imaynata Diosman rikuchisunman hunt’aq kasqanchista?
Jehová Diosta manchakuqkunaqa pay hina hunt’aqmi kanku.
Jehová Diosqa llapallanta hunt’aran Israel runakunaman prometesqanta (1 Reyes 8: 56).
Ima promesakuna ruwasqanchismantapas Diosman qokusqanchismi aswan chaniyoqqa, chayta hunt’anapaqtaq sapa kutilla Diosmanta mañakunanchis.
Salmista David hinan kananchis, paymi mañakuran: “Diosníy, qanmi prometekusqaykunata uyarirqanki [...].
Ahinatan sutiykita wiñaypaq yupaychasaq, prometekusqaykunatapas sapa p’unchaymi hunt’asaq ”, nispa (Salmo 61: 5, 8; Eclesiastés 5: 4 - 6).
Diospa amigon kanapaqqa hunt’aqmi kananchis (Salmo 15: 1, 4).
¿Imaynatan Jeftewan ususinwan qhawariranku Jehová Diosman prometekusqanta?
Israel suyupi juezkunaq kamachisqan tiempopin Jefté khaynata Diosman prometekuran: ñoqamanchus Amón runakunata hap’ichiwanki chayqa, paykunata atiparqospa kutipushaqtiy, mayqenchus wasiymanta ñawpaqta taripamuwanqa, chaytan qanman “ruphachina sacrificiota haywamusqayki ”, nispa.
Ichaqa sapallan ususinmi chaskiq lloqsimurqan.
Chhaynaña kaqtinpas iskayninku Jehová Diospi iñisqankuta rikuchiranku: Jefteqa hunt’aranmi prometekusqanta ususintaq yanaparan.
Israel suyupiqa ancha chaniyoqmi karan casarakuypas wawayoq kaypas, chhaynaña kaqtinpas Jeftepa ususinqa tukuy sonqomantan soltera qhepakuran, chayraykun yupaychana karpapi Jehová Diospa munayninta ruwaran (Jueces 11: 28 - 40).
¿Imaynatan Ana rikuchiran hunt’aq kasqanta?
Dios sonqo Ana sutiyoq warmipas hunt’aq kasqanta rikuchiran.
Payqa Leví ayllumanta Elqaná sutiyoq qosanwan, qosanpa huknin esposan Peninapiwan Efraín aylluq orqo - orqonpi tiyaran.
Peninaqa askha wawayoqmi karan, chaymi Anata millayta asipayaq mana wawayoq kasqanmanta, astawanqa familiantin yupaychana karpata riqtinku.
Hinan Anaqa Jehová Diosman kayta prometeran: sichus huk qhari wawata qowanki chayqa qanllamantaqmi qopusqayki munayniykita ruwananpaq, nispa.
Payqa pisi tiempollamantan wiksallikuran killa hunt’akuqtintaq qhari wawata wachakuran, chay wawatataq suticharan Samuelta.
Wawata ñuñumanta hanuk’asqan qhepamantaq Siló llaqtaman aparan Jehová Diosman qopunanpaq, chaypi ‘ pasaqpaq ’ Diospa munayninta ruwananpaq (1 Samuel 1: 11).
Chhaynapin Anaqa prometekusqanta hunt’aran, chaytaqa ruwaran qhepaman wawayoq kananta mana yachaspa (1 Samuel 2: 20, 21).
¿Imaynatan Tíquico rikuchiran hunt’aq cristiano kasqanta?
Qallariy siglopi kawsaq Tiquicopas ‘ hunt’aq kamachi ’ cristianon karan.
Apóstol Pablowanmi viajaran Grecia suyumanta Asia Menorkama Macedonianta, yaqapaschá Jerusalén llaqtamanpas chayaranku.
Paypaschá Titota yanaparan Judá llaqtapi pisichikuq cristianokunapaq yanapaykunata rakiypi.
Apóstol Pablota Roma llaqtapi carcelpi wisq’aqtinkun Tiquicowan cartata apachiran Éfeso, Colosas congregacionkunaman.
Hukmanta apóstol Pablota carcelpi wisq’aqtinkutaq Éfeso llaqtaman kacharan.
Ñoqanchispas pay hina hunt’aq kasun chayqa, askha sumaq ruwanakunatan chaskisun Jehová Diosta servispa.
7, 8.
¿Imaraykun nisunman Davidwan Jonatanwan amigontinpuni karanku nispa?
Diosmi munan amigonchiskunawan hunt’aq kananchista (Proverbios 17: 17).
Saulpa churin Jonatanmi Davidwan sumaq amigontin karanku.
Goliatta wañuchisqanmanta yachaspan “Jonatanqa pay kikinta hina sinchita munakapurqan ” (1 Samuel 18: 1, 3).
Jonatanmi Davidman willaran Saúl wañuchiy munasqanmanta, David ayqekuqtintaq hukmanta tuparanku rimanakunankupaq.
Saulqa yaqallan Jonatanta wañuchiran Davidman sayapakusqanrayku.
Chaywanpas, Jonatanqa Davidta maskharan amigontin hina astawan hukllachakunankupaq (1 Samuel 20: 24 - 41).
Chaymantapas hukmanta maskharan ‘ Diospi suyakuyninta aswanta kallpachananpaq ’ (1 Samuel 23: 16 - 18).
Jonatanqa Filistea runakunawan maqanakusqanpin wañupuran (1 Samuel 31: 6).
Chaymi Davidqa sinchita llakikuspa khaynata takiran: “Wawqéy Jonatán, anchatan qanmanta llakikushani, ñoqapaqqa ancha sumaqpunin karqanki, munakuyniykipas warmikunaq munakuyninmantaqa aswan sumaqpunin karqan ” (2 Samuel 1: 26).
Davidqa anchatapunin Jonatanta munakuran.
Arí, Davidwan Jonatanwanqa amigontinpunin karanku.
“Llamp’u sonqo ” kasun
¿Imaynatan Jueces qelqa 9 capitulopi rikuchin ancha chaninpaq llanp’u sonqo kayta?
Diospa amigon kananchispaqqa “llamp’u sonqo ” kananchis.
Jueces qelqa 9 capitulopi ancha chaninpaq qhawarichin llanp’u sonqo kayta.
Chay qelqapin Gedeonpa churin Jotán huk rikch’anachiyta willaran.
Chay rikch’anachiymi khaynata qallarin: “Llapan mallkikunas [otaq sach’akunas] puririsqaku reyninkuta akllakunankupaq ”.
Olivo sach’ata, higos sach’ata, uvas sach’atapas allin qhawarisqa runakunawanmi rikch’anachikuran, paykunaqa manan hayk’aqpas hatunchakurankuchu israelita wayqe panankunata kamachinankupaq.
Llant’allapaq valeq t’ankar sach’atan ichaqa rikch’anachikuran hatunchakuq, runa wañuchiq, mana allin kamachikuq Abimelecwan.
Kay runaqa ‘ kinsa watata Israel runakunata kamachirqan ’, ichaqa millaytan wañuran (Jueces 9: 8 - 15, 22, 50 - 54).
Chaymi ancha allinpuni “llamp’u sonqo ” kayqa.
¿Imatan yachanchis Herodes ‘ Diosta mana hatunchasqanmanta ’?
Chay llaqtakunapi tiyaq runakunan thakpi Herodeswan kawsayta munaranku, Herodestaq paykunaman kutichiran askha runakunaq ñawpaqenpi rimaspa.
Runakunataq qapariranku: “¡Kayqa manan runallachu rimashan, aswanpas diosmi! ” nispa.
Kamachikuqqa mana upallachiranchu runakunata chhayna hatunchasqankumanta nitaq ‘ Diostapas [...] hatuncharanchu ’, chaymi Jehová Diospa angelnin onqorachiran kuruq tukusqantaq wañuran.
Sichus allin discurso qoq kanchis Bibliamantapas allinta yachachinchis chayqa, Diosta hatunchananchis chaykuna ruwasqanchismanta.
Kallpachakuq mana manchakuqtaq kasun
11, 12.
¿Imaynatan Enocpa ruwasqanpi yachanchis Jehová Dios kamachinkuna kallpachaq kasqanta?
Llanp’u sonqo kaywan Diospa ñanninpi purisun chayqa, yanapawasunmi ‘ kallpachakuq, allin qhari [otaq mana manchakuq] ’ kananchispaq (Deuteronomio 31: 6 - 8, 23).
Enocqa Adanpa qanchiskaq mirayninmantan karan, payqa mana manchakuspa Dioswan puriran, chanin runataqmi karan millay runakuna ukhupiña tiyaran chaypas (Génesis 5: 21 - 24).
Enoctaqa Jehová Diosmi kallpacharan millay runakunata mana allin ruwasqankumanta k’araq simikuna rimasqankumantawan huchachananpaq (leey Judas 14, 15).
¿Enoc hinachu ñoqanchispas mana manchakuspa Diospa juicionmanta willashanchis?
Enocpa huchachasqan millay runakunaqa Millp’uq Para Unupin wañuranku.
Millay runakunamanta Enocpa profetizasqanqa kallpachawanchismi, chaywanmi yachanchis kay tiempopi kawsaq millay runakunapas pisi tiempollamanta Diospa angelninkunawan wañuchisqa kanankuta.
Mañakusqanchista uyarispan Jehová Diosqa ñoqanchistapas kallpachawasun runakunata mana allin ruwasqankumanta huchachanapaq otaq Reinomanta allin willakuykunata willanapaqpas.
¿Imaynatan yachanchis sasachakuykunapi tarikuqtinchis Jehová Dios kallpachawananchista?
Sasachakuykuna llakichiwaqtinchisqa anchatan necesitanchis Diospa kallpachayninta. Yuyarisun Isaacmanta Rebecamantawan.
Churinku Esaumi casarakuran iskay hitita warmikunawan, paykunapaqqa ‘ uma nanaymi karan ’ chay warmikuna.
Rebecan khaynata ñakapakuran: ‘ Umaytan wasapawan Het warmikuna.
Jacob [churinchischus] casarakunqa kay suyu mayqen Het warmikunawanpas chayqa, ¿imapaqñataq kawsasaq? ’
nispa (Génesis 26: 34, 35; 27: 46).
Isaacqa Rebecaq nisqanta kasukuspan karuta Jacobta kacharan Dios serviq warmita maskhakamunanpaq.
Isaacwan Rebecawan manaña Esaupa ruwasqanta t’ikrayta atirankuchu chaypas, Jehová Diosmi paykunataqa kallpacharan yachaytapas qoran hunt’aq kanankupaq.
Kaqllatataqmi ñoqanchistapas yanapawasun mañakusun chayqa (Salmo 118: 5).
¿Imaynatan mana manchakusqanta rikuchiran Israel suyumanta sipascha?
Qhepa tiempomantaq Israel suyumanta huk sipaschata suwakuna aparanku, chay sipaschaqa Siria suyuq ejercitonpa umallin Naamanpa wasinpi kamachi karan, Naamanqa lepra onqoyniyoqmi karan.
Sipaschaqa yacharanmi Jehová Diospa yanapayninwan profeta Eliseo milagrokuna ruwasqanta, chaymi mana manchakuspa Naamanpa warminta niran: sichus patronniy Israel suyuta rinman chayqa, Jehová Diospa profetanmi hanpinman lepra onqoyninmanta, nispa.
Naamanqa Israel suyuta rispa lepra onqoyninmanta qhaliyapuran (2 Reyes 5: 1 - 3).
Kay tiempopi wayna sipaskunapas chay sipascha hinan Jehová Diosmanta kallpata mañakunkuman mana manchakuspa profesorninkunaman, yachaqmasinkunaman, huk runakunamanpas predicanankupaq.
¿Ima chanin ruwaytan ruwaran kamachikuq Ahanpa mayordomon Abdías?
Jehová Diosmi kallpachawanchis qatiykachaykunata atipanapaq.
Abdiasmanta yachasun, payqa kamachikuq Ahabpa wasinpi mayordomo karan profeta Eliaspa tiempopitaq kawsaran.
Jezabel millay warmin kamachiran Jehová Diospa profetankunata wañuchinankupaq, hinan Abdiasqa pachak profetakunata ‘ iskayman t’aqaspa, iskay qaqa t’oqoman phisqa chunkatakama pakarqan ’ (1 Reyes 18: 13; 19: 18).
¿Ñoqanchisri pakaykusunmanchu iñiqmasinchiskunata qatiykachasqa tiempopi tarikuqtinchis?
16, 17.
¿Imaynatan Aristarcowan Gayowan qatiykachayta atiparanku?
Jehová Diosqa manan hayk’aqpas saqerpariwasunchu qatiykachaypi tarikuqtinchisqa.
Éfeso llaqtapi tiyaq runakunaqa askhañan apóstol Pabloq predicasqanwan ídolo yupaychayta saqepusharanku.
Chay llaqtapi qolqe takaq runakunaqa, Artemisa diosa yupaychana wasiq rikch’aynin wasichakunata qolqemanta ruwaqku, ichaqa qollupusharanmi negocionku.
Chaymi Demetrioq kallpachasqan chay oficiopi llank’aq runakunaqa huñunakuranku ch’aqwayta hatarichinankupaq.
Runakunaqa Gayota Aristarcotawan hap’iruspa huñukunanku cheqasman huk nisqalla aysaranku, chaypin qaparkacharanku: “¡Hatunmi Éfeso llaqta runakunaq diosan Artemisaqa! ” nispa.
Chay cristianokunaqa wañupunankupaqchá yuyaykuranku, ichaqa llaqta umalliqmi runakunata upallachiran.
Ñoqanchisri, chhayna sasachakuyta atipaspa ¿allinninchistaraqchu maskhasunman?
Aristarcowan Gayowanqa manan manchakurankuchu.
Aristarcoqa yacharanmi allin willakuykuna willasqanmanta qatiykachasqa kananta, Tesalónica llaqtanpiqa ch’aqwaymi hatariran apóstol Pabloq predicasqanwan.
Ichaqa Aristarcopas Gayopas Jehová Diostan kasukuranku, chaymi Diosqa paykunata kallpacharan mana manchakuspa qatiykachayta aguantanankupaq.
Hukkunaq allinninta maskhasun
¿Imaynapin Priscawan Aquilawan ‘ hukkunaq allinninta maskharanku ’?
Wayqe panakunaq allinninta maskhanachis thakpi kaspapas qatiykachaypi tarikushaspapas.
Priscawan Aquilawanqa ‘ hukkunaq allinninta maskharanku ’, paykunaqa makilla kasharanku hukkunapi interesakunankupaq (leey Filipenses 2: 4).
Kay warmi qhari cristianokunaqa yaqapaschá apóstol Pablota qorpacharanku Éfeso llaqtapi kashaqtin.
Ñawpaqpi yachasqanchis hina chay llaqtapin Demetrioq kallpachasqan ch’aqway hatariran, chaywanpas, paykunaqa kawsayninkuta peligropi churaspa apóstol Pablota qorpacharanku.
Qatiykachasqa kaspaqa ‘ mach’aqwaykuna hina yuyaysapa kananchis ’ llank’ayninchista hunt’aspa, wayqe pananchiskunapi interesakusqanchisrayku.
Nitaq qatiykachawaqninchiskunamanqa wayqe pananchiskunaq sutinta, maypi tiyasqankutapas willananchischu.
¿Ima ‘ ancha allinkunatan ruwaran ’ Dorcas?
¿Imakunatawanraqmi ruwana hukkunaq allinninta maskhanapaq?
Sichus mayqen wayqe pananchispas pisichikuypi kashan chayqa yanapaykusunmanmi.
Qallariy siglopin Jope nisqa congregacionpi karan qoykukuq Dorcas sutiyoq cristiana (leey Hechos 9: 36 - 42).
Chay cristianaqa ‘ ancha allinkunata ruwaq, wakchakunatapas yanapaqmi ’. Yaqapaschá wakcha viudakunapaq p’achata ruwaran.
Ichaqa 36 watapi wañupuqtinmi llakikuy karan yanapasqan viudakunapaq.
Chaymi Diosqa apóstol Pedrowan kawsarichiran, kay cristianaqa wañunankamachá kallpachakuran predicananpaq, ancha allin ruwaykunata ruwananpaqpas.
Ñoqanchiswanpas askhan qoykukuq cristianakuna kashan, chaymi ¡anchata kusichiwanchis!
20, 21. a) ¿Imaynatan maskhashallasunman hukkunaq allinninta?
b) ¿Imatan ruwawaq hukkunata sumaq rimaywan kallpachanaykipaq?
Hukkunaq allinninta maskhaspaqa sumaq rimaykunawanmi kallpachasun.
Apóstol Pabloq puriqmasin Silasqa sumaq rimaykunawanmi paywan kaqkunata kallpachaq. 49 watapin umalliq t’aqa Jerusalén llaqtapi sut’incharan cristianokuna qhari kayninku qarachata señalakunankuchus icha manachus karan chayta, chaymanta llapa congregacionkunaman cartata apachinankupaqmi allin cristianokunata akllaranku.
Silaspas Judaspas Antioquía llaqtaman uraykuranku Pablowan Bernabewan ima, chaypin “allin - allinta rimaykuspa iñiqkunata sonqochaspa kallpacharqanku ”.
Chay qhepamantaq Pablotawan Silastawan Filipos llaqtapi carcelpi wisq’aranku, ichaqa pacha chhaphchiywanmi carcelmanta lloqsiranku.
¡Maytachá kusikuranku carcelerota predicasqankumanta, carceleropas familianpas cristianoman tukupusqankumantapas!
Pablowan Silaswanqa manaraq chay llaqtamanta ripushaspa wayqe panankunata kallpacharanku.
Ñoqanchispas kaqllatataqmi wayqe pananchiskunata kallpachasunman huñunakuykunapi tapuykunata kutichispa, discursota qospa, kusikuywan predicaspapas.
Chhaynaqa, ‘ ima simillapas kallpachaykunaykipaq kaqtinqa ’ kallpachaykuy.
Purishallasun Diospa ñanninkunapi
22, 23.
¿Imata ruwananchis Bibliapi willakuykuna yanapawananchispaq?
Anchatan agradecekunanchis Diospa Simin Qelqapi chhayna sumaq willakuykuna kasqanmanta, Jehová Diosqa ‘ tukuy imapi sonqochakuq Diospunin ’.
Sichus chay sumaq willakuykunamanta yachasqanchista ruwayman churasun, Diospa santo espiritunwantaq yanapachikusun chayqa, allinninchispaqmi kanqa.
Chay willakuykunapi yuyaymanasun chayqa, Diospa munasqanman hinan sumaq kaykunata kawsayninchispi ruruchisun.
Chaymantapas Jehová Dioswan hukllachakusun, paymi “yachaytapas, reqsiytapas, q’ochukuytapas ” qowanchis (Eclesiastés 2: 26).
Chhaynapin Jehová Diospa sonqonta kusirichisun (Proverbios 27: 11).
Chhaynaqa tukuy sonqowan Jehová Diospa ñanninkunapi purishallasun.
¿Imaynata kutichiwaq?
• ¿Imaynatan rikuchisunman hunt’aq kasqanchista?
• ¿Imarayku “llamp’u sonqo ” kananchis?
• ¿Imaynatan Bibliapi willakuykuna yanapawanchis kallpachakuq kananchispaq mana manchakuq kananchispaqpas?
• ¿Imaynapin hukkunaq allinninta maskhasunman?
[13 paginapi dibujo]
Sasaña kaqtinpas Jefteqa hunt’aranmi prometekusqanta ususinpas yanapaykuranmi, chhaynapi rikuchiran hunt’aq kasqanta
[15 paginapi foto]
Wayna sipaskuna, ¿imatan yachankichis Israel llaqtayoq sipasmanta?
[16 paginapi dibujo]
¿Imaynatan Dorcas yanaparan pisichikuq ñañankunata?
Jesucriston lliwmanta aswan allin misionero
“Ñoqaqa payta reqsinin paymanta hamusqayrayku, paytaqmi kachamuwanpas. ”
1, 2.
¿Pitan nikun misionero nispa? ¿Pitaq aswan allin misionerori?
MISIONERO simita uyarispa, ¿imapin yuyaykunki?
Wakin runakunaqa yuyaykunku cristianon kayku niq religionkunaq misioneronkunapin, paykunamanta askhan mich’ukunku servisqanku llaqtapi kamachikuqkunawan, hinallataq llaqtaq ruwayninkunamanpas.
Jehová Diospa testigonkunan ichaqa misionero simita uyarispa yuyaykunchis Umalliq T’aqa (Jehová Diospa testigonkunata pusariqkuna) lliw llaqtakunaman allin willakuykuna willamunankupaq kachasqan misionerokunapi.
Kay cristianokunaqa tiempota hap’ispan tukuy sonqowan runakunata yachachinku Jehová Diosta reqsinankupaq payman achhuykunankupaqpas.
Misionero nisqa simiqa manan rikhurinchu Diospa Simin Qelqapiqa.
Ichaqa Bibliaq qelqakusqan griego rimaypi “allin willakuykuna willaq ” nisqa simiqa t’ikrakullanmantaqmi“ misionero ” nispa.
Jehová Dios allin willakuykuna willaqkunamanta aswan hatun willaqña chaypas, payqa manan misionero nisqachu kanman, ¿imarayku?
Misioneroqa kamachita hunt’ananpaq kachasqa runan; Jehová Diostaqa manan pipas kacharanchu kamachita hunt’ananpaqqa.
Runakunata anchata munakuspan Jehová Diosqa sapan Churinta kay pachaman kachamuran.
Chaymantapas Jehová Diosqa Jesusta kay pachaman kachamuran ‘ cheqaq kayta willananpaq ’.
Chayraykun nisunman: Jesusqa lliw misioneromantapas aswan allin misioneron, nispa.
Diospa Reinonmanta allin willakuykuna willasqanqa askha runakunatan yanaparan; ñoqanchistapas yanapawashanchismi.
¿Ima tapuykunatan kay estudiopi kutichisunchis?
Jesuspa allin willakuykuna willasqanmantan kay tapuykuna kan: ¿Imakunamanmi kay pachaman hamuspa yachakunan karan Diospa munayninta hunt’ananpaq?
¿Imanaqtinmi Jesuspa yachachiynin allinpuni karan?
¿Imanaqtinmi askha runakuna Jesuspa yachachisqanta uyarikuranku?
Jesusqa tukuy sonqon kay pachaman hamuran Diospa munaynin hunt’aq
4 - 6.
¿Imakunamanmi Jesús yachakunan karan kay pachapi kashaspa?
Kunan tiempopi askha misionerokuna, predicaypi yanapanankupaq wak llaqtakunaman astakuq cristianokunapas, imaymana kaqninkuta saqespan pisi kaqllawan kawsayta yachanku predicasqanku llaqtakunapi.
Ichaqa chay ruwasqankuqa manan imapaschu Jesuspa hanaq pachapi imaymana saqesqanwan tupanachisqaqa.
Hanaq pachapiqa Taytanpa ladonpi kawsaran tukuy sonqowan Taytanta serviq angelkunawan kuska (Job 38: 7).
Kay pachapi kawsasqanmi ichaqa hukniraypuni karan hanaq pachapi kawsasqanmantaqa: kay pachapiqa huchasapa runakunawanmi kawsaran Chaymantapas aguantaranmi ancha munasqan qatikuqninkuna paykuna pura phiñachinakusqankutapas.
Chaywanpas Jesusqa allintan tukuy imatapas ruwaran.
Hanaq pachapi kashaspan Jesusqa angelkunata kamachiran, ichaqa kay pachapi runa hina naceqtinmi huk wawakuna hina pisi pisimanta rimayta yachanan karan.
Chaymantapas kay pachapi kashaspan Jesusqa ‘ runakunaq rimayninta ’ rimaran, chayqa hukniraypunin karan ‘ angelkunaq rimayninmantaqa ’.
Chhaynaña kaqtinpas, manan mayqen runapas pay hinaqa sumaqta rimaranchu.
¿Imakunamanraqmi Diospa Churin yachakunan karan kay pachapi kashaspa?
Jesusqa manaña huchayoqchu karan chaypas, hanaq pachapaq akllasqa “wawqenkuna ” hina runa karan (leeychis Hebreos 2: 17, 18).
Ñawpaqpiña payqa angelkunata kamachiran Arcangel Miguel kashaspa chaypas, hap’isqanku tutaqa Jesusqa manan Taytanmanta mañakuranchu “waranqa - waranqa angelkunata ” yanapaqnin kachamunanpaq.
Hinaspapas, Jesús kay pachapi kashaspa milagrokuna ruwasqanmantaqa aswan askhataraqmi ruwanman karan hanaq pachapi kashaspaqa.
¿Hunt’arankuchu judiokuna Kamachikuy Simita?
Jesusqa hanaq pachapi ‘ Simi ’ nisqan karan, paymi kanman karan Israel runakunata ch’inneq pampanta pusaq Jehová Diospa kachamusqan ángel.
Israel runakunaqa ‘ Diospa angelninkunawanmi kamachikuy simita chaskiranku, ichaqa manan chayta kasurankuchu ’.
Ñawpaq siglopi judío religionpi umalliqkunaqa manan allintachu yachachiranku Kamachikuy Simita.
Ejemplopaq, mana allintan yachachiranku samana p’unchaymanta (leeychis Marcos 3: 4 - 6).
Kamachikuy simita yachachiqkunapas fariseokunapas ‘ Diospa kamachikuy siminmanta aswan chaniyoq kaqtan qonqapuranku: Chanin - kayta, khuyapayakuyta, hunt’aq - kaytawan ’.
Chaywanpas Jesusqa manan pisiparanchu, aswanpas willashallaranmi Diospa siminta.
¿Imaraykun Jesús ñoqanchista yanapawasunman?
Jesusqa runakunata munakuspan paykunata yanaparan, tukuy sonqowantaq allin willakuykunatapas willaran.
Kay pachapi Jehová Diospaq hunt’aq kasqanraykun “payqa lliw kasukuqninkunapaq wiñaypaq qespichiqninku kapurqan ”.
Chaymantapas “pay kikinmi ñak’arirqan wateqasqa [otaq probasqa] kaspa, chayraykun payqa wateqasqakunatapas yanapayta atin ”.
Jesusqa allin preparasqa yachachiqmi karan
9, 10.
¿Imaynatan Jehová Dios Jesusta prepararan kay pachaman hamunanpaq?
Umalliq T’aqa allintan misionerokunata preparan huk nacionkunaman predicaq kachananpaq.
Jesuspas allin preparasqan karan manaraq santo espirituwan Mesías kananpaq hawisqa kashaspaqa.
Ichaqa manan kamachikuy simita yachachiqkunaq escuelanpichu preparakuran, nitaq judío religionmanta allin reqsisqa umalliqchu paytaqa prepararan.
Chhaynaqa, ¿pitaq payta prepararan?
Mamitan María taytan Josepas yachachirankuña chaypas, Tukuy yachayniyoq Jehová Diosmi Jesustaqa prepararan.
Chayraykun Jesús niran: “Manan ñoqaqa kikillaymantachu rimani, aswanpas kachamuwaqniy Yayan kamachiwarqan imaynatachus rimanayta imatachus ninaytapas ”, nispa.
Qhawasqanchispas hina, Diosmi Jesustaqa yachachiran imatachus yachachinanta.
Manaraq Jesús kay pachaman hamushaqtinqa, unaytachá Jehová Diosqa payta yachachiran.
¡Manan pipas Jehová Diosmanta aswan allin yachachiqqa kanmanchu!
¿Maytukuytan Jesús Taytanman rikch’akuran runakuna munakuypi?
Kamasqa kasqanmantapachan Jesusqa hanaq pachapi sumaqta Jehová Dioswan kawsaran.
Rikurantaq Taytan may tukuyta runakunata munakusqanta.
Chaymi Jesuspas Taytan hina runakunata munakuran.
Jesustaqa sutichakullantaqmi yachay nisqa simiwan, ñawpaqpin payqa nisqa: “Runa miraymi kusichiwarqan ”, nispa (Proverbios 8: 22, 31).
12, 13. a) Israel runakunata Jehová Dios imayna tratasqanta qhawarispa, ¿imatan Jesús yacharan?
b) Taytanpa yachachisqan hina, ¿imatan Jesús ruwaran?
Jesusqa rikuranmi Jehová Dios mana kasukuqkunata imayna tratasqanta, chhaynapin yacharan Jehová Dios hina tratayta.
Ejemplopaq, rimasunchis mana kasukuq k’ullu Israel runakunamanta.
Nehemías 9: 28 texton nin: “Pisi tiempollaraq thak - kaypi kawsaspankun wakmanta qan contra mana chaninta ruwarqanku. Hinan awqankuq makinman saqepurqanki, paykunata munaychakunankupaq.
Wakmanta qanman waqyakamuqtinkutaq, anchata khuyakuspa hanaq pachamanta uyarimurqanki, askha kutitan qespichirqanki ”, nispa.
Jesusqa Taytanwan kuskataq hanaq pachapi llank’aran chayqa, rikuranmi runakunata imayna tratasqanta, chaymi paypas Taytan hina khuyapayaran runakunata.
Jesusqa Taytanpa yachachisqanman hinan khuyapayaran qatikuqninkunata.
Wañuchinankupaq hap’isqanku tutan munakusqan apostolninkuna “sapallanta Jesusta saqerparispa ayqerqanku ”.
¡Apóstol Pedropas kinsa kutitaraqmi Jesusta negaran!
Chaywanpas Jesusqa manan paykunapaq phiñakuranchu.
Aswanpas Pedrota niran: “Ñoqan qanpaq mañakuniña iñiyniyki mana pisiyananpaq. Ñoqaman kutirikampuspaykitaqmi wawqeykikunata kallpachanki ”, nispa.
Diospa cheqaq Israel llaqtanqa hunt’aq ‘ apostolkunawanmi ’ qallariran. Hinaspapas Mosoq Jerusalén llaqtaq muyuriq perqanqa chunka iskayniyoq rumi teqsiyoqmi kashan, chaykunapin Corderoq apostolninkunaq sutin qelqasqa kashan.
Kunan tiempopiqa hanaq pachapaq akllasqa cristianokunan ‘ wak ovejakunawan ’ kuska huk nisqalla llank’ashanku Reinomanta allin willakuykunata willaspa; tukuy atiyniyoq Diostaq Churin Jesucristopiwan paykunata yanapashanku.
¿Imaynatan Jesús yachachiran?
14, 15.
¿Imakunapin Jesuspa yachachiynin hukniraypuni karan fariseokunaq kamachikuy simi yachachiqkunaq yachachiyninmanta?
Jesusqa Taytanpa yachachisqanman hinan runakunata yachachiran.
Jesuspa yachachiyninta judío religionpi umalliqkunaq yachachiyninwan tupanachispaqa, sut’itan rikukun Jesuspa yachachiynin aswan allin kasqanta.
Kamachikuy simita yachachiqkuna fariseokunapas ‘ ñawpa runakunaq yachachisqanta ruwaspan Diospa kamachikuyninta p’akiranku ’.
Jesusmi ichaqa mana hayk’aqpas yuyaykusqanman hinachu yachachiran, aswanpas Taytanpa yachachisqallantan yachachiran.
Ñoqanchispas kaqllatataqmi ruwananchis.
Jesusmi fariseokunamanta kamachikuy simi yachachiqkunamantapas niran: “Chay hinaqa tukuy ima nisqasuykichista allinta ruwaychis.
Ichaqa ama paykuna hinachu kaychis, paykunaqa yachachishaspapas manan ruwankuchu ”, nispa.
Jesusmi ichaqa yachachisqanman hina ruwaran.
Chaymanta huk ejemplota qhawarisun.
¿Imaynapin yachanchis Jesús Mateo 6: 19 - 21 textopi yachachisqanman hina kawsasqanta?
Jesusmi qatikuqninkunata niran: “Qhapaq kaykunataqa hanaq pachapi huñukuychis ”, nispa (leeychis Mateo 6: 19 - 21).
Jesusqa chay yachachisqanman hinan kawsaran.
Chaymi pay kikinmanta rimaspa niran: “Atoqkunapas t’oqoyoqmi, phalaq animalkunapas q’esayoqmi, Runaq Churinpaqmi ichaqa mana kanchu maypi puñuykunallanpaqpas ”, nispa.
Jesusqa kapuqnillanwanmi kawsaran; paypaqqa Reinomanta allin willakuykuna willaymi aswan chaniyoqqa karan.
Chhaynapin rikuchiran kay pachapi qhapaq kayta mana maskhaspalla kusisqa kawsay atikusqanta.
Hinaspapas Jesusqa qatikuqninkunata kallpacharan qhapaq kaykunataqa hanaq pachapi huñunankupaq, “chaypiqa thutapas manan thutanchu, qhoqayaypas manan ismuchinchu, manallataq suwapas wasita haykuspa suwakunñachu ”.
¿Chay nisqanman hinachu ñoqanchispas kawsashanchis?
¿Imanaqtinmi runakuna Jesusta munakuranku?
¿Imaraykun Jesús allin willakuykunamanta allin yachachiq karan?
Jesusqa allin willakuykunamanta allin yachachiqmi karan runakunata sumaqta qhawarisqanrayku.
Jesusqa Taytan hinan llamp’u sonqo, munakuq, khuyapayakuq ima karan.
Kunanqa rimasun chhayna sumaq kasqanmanta.
¿Imaynatan Jesús rikuchiran huch’uyyaykukuq kasqanta?
Kay pachapi Diospa munayninta hunt’ananpaqmi Jesusqa “qhapaq - atiyninta saqespa, runa hina nacerqan kamachi runa hina kananpaq ”.
Chhaynapin huch’uyyaykukuq kasqanta rikuchiran.
Chaymantapas mana pitapas pisicharanchu, nitaq niranchu: ¡Ñoqaqa hanaq pachamantan urayamuni, chayrayku uyariwaychis!
nispaqa. Jesusqa manan mesiasmi kani niq runakuna hinachu lliwman willaran Mesías kasqanta.
Aswanmi mayninpiqa runakunata kamachiran pi kasqanta imakuna ruwasqantapas hukkunaman mana willanankupaq.
Jesusqa munaran sapanka runa paypa ruwasqanta rikuspa kikillankumanta qatikunankuta.
Chaymantapas, Jesusqa manan hayk’aqpas qatikuqninkunata niranchu: Hanaq pacha angelkuna hina mana pantaq kanaykichis, nispa.
19, 20.
¿Imatan Jesús ruwaran runakunata munakuspa khuyapayaspa ima?
Jesusqa Taytan hinan runakunata munakuran; Taytanqa munakuq kayninpin aswan allintaqa reqsichikun.
Jesusqa runakunata munakuspan paykunata yachachiran.
Huk kutinmi huk qhapaq umalli wayna Jesusman achhuykuran (leeychis Marcos 10: 17 - 22).
Jesusqa waynatan ‘ munakuywan qhawaykuran ’ hinaspa yanapayta munaran; chay waynan ichaqa mana munaranchu lliw kaqninkunata saqespa Jesusta qatikuyta.
Chaymantapas runakunaqa Jesusta munakuranku khuyapayakuq kasqanrayku.
Jesuspa predicasqanta uyariq runakunaqa huchayoq kayninkupin imaymana llakikuyniyoq karanku.
Chayta yachaspanmi Jesusqa paykunata khuyapayaspa yachachiran.
Huk kutinmi Jesús apostolninkunapas askha ruwanayoq kasqankurayku tiemponku mana aypasqachu mikhunankupaqpas.
Chhaynapi kashaspapas, ¿imatan Jesús ruwaran askha runakunata rikuspa?
“Paykunata khuyapayaykurqan, mana michiqniyoq ovejakuna hina kaqtinku, chaymi imaymanata paykunaman yachachiyta qallarirqan ”.
Jesusqa repararanmi predicasqan runakuna khuyapayanapaq hina kasqankuta, chaymi kallpachakuran paykunata yachachinanpaq, milagrokunatapas ruwaran paykunaq allinninpaq.
Jesús imayna kasqanta qhawarispanku sumaq yachachisqanta uyarispankun wakin runakunaqa qatikuqnin kapuranku.
¿Imamanta yachasunchis qatimuq estudiopi?
Qatimuq estudiopin astawanraq yachasunchis Jesús allin willakuykunata imayna willasqanmanta.
Chaypin yachasunchis imakunapiraq aswan allin misionero Jesús hina kasunman chayta.
¿Imanispan kutichiwaq?
• ¿Imaynatan Jehová Dios Jesusta prepararan kay pachaman kachamunanpaq?
• ¿Imaraykun Jesuspa yachachiynin aswan allin karan fariseokunaq kamachikuy simi yachachiqkunaq yachachiyninmanta?
• ¿Imanaqtinmi runakuna Jesusta munakuranku?
[22 paginapi dibujo]
¿Imaynatan Jesús runakunata yachachiran?
Aswan allin misioneroq ruwasqanta hina ruwasun
“Ñoqamanta yachaqakuychis, imaynan ñoqapas Cristomanta yachaqakuni hinata. ”
¿Imaraykun Jesús hina kananchis?
APÓSTOL Pabloqa aswan allin misioneroq ruwasqanta hinan ruwaran, chay misioneroqa Jesucriston.
Chayraykun iñiqkunata kallpacharan: “Ñoqamanta yachaqakuychis, imaynan ñoqapas Cristomanta yachaqakuni hinata ”, nispa.
Jesusmi apostolninkunata huch’uyaykukuyta yachachiran chakinkuta maqllispa, hinaspan paykunata niran: “Yachaqakunaykichispaqmi rikuchiykichis, imaynan ñoqa ruwani ahinata qankunapas ruwanaykichispaq ”, nispa.
Kunan tiempo cristianokunapas kallpachakunanchismi Jesús hina ruwananchispaq rimananchispaqpas.
Manaña Umalliq T’aqa misionerokunata hinachu kachawasunman chaypas, ¿imayna sonqowanmi predicasunman?
Ñawpaq estudiopi yachasqanchis hina misioneroqa kasqa runakunaman allin willakuykunata willamunanpaq kachasqa runan.
Allin willakuykuna willaymanta rimaspan apóstol Pablo askha tapuykunata tapuran (leeychis Romanos 10: 11 - 15).
Huk tapuyninmi karan: “¿Imaynatan uyarinkuman pipas paykunaman mana willashaqtinqa? ”.
Chaymantataq profeta Isaiaspa qelqasqanman hina niran: “¡Ima sumaqmi allin willakuykunata willaqkunaq puriyninqa! ”, nispa (Isaías 52: 7).
Manaña misionerokunata hinachu karu llaqtakunaman kachawasunman chaypas, kallpachakusunmanmi Jesús hina tukuy sonqowan allin willakuykunata willamunanchispaq.
Qayna watapi 6.957.852 cristianokuna ‘ allin willakuykunata willaranku ’ 236 nacionkunapi.
“Lliw imaymanaykuta saqespan qhepaykita hamuyku ”
3, 4.
¿Imatan Jesús hanaq pachapi saqemuran? ¿Imatan ruwananchis qatikuqnin kananchispaq?
Jesús kay pachapi Diospa munayninta hunt’ananpaqmi hanaq pachapi “qhapaq - atiyninta saqespa, runa hina nacerqan kamachi runa hina kananpaq ”.
Diospa munayninta hunt’anapaq imapas saqesqanchisqa manan imapaschu Jesuspa hanaq pachapi saqesqanwan tupanachisqaqa.
Chaywanpas Jesús hinan kasunman sichus mana munapayasunchu Satanaspa kamachisqan pachapi imaymana saqesqanchista chayqa.
Huk kutinmi apóstol Pedro Jesusta niran: “Ñoqaykuqa imaymanaykuta saqemuspaykun qanwan purishayku ”, nispa.
Pedro, Andrés, Santiago, Juanpas challwana llikankuta saqerparispan Jesusta qatikuranku qatikuwaychis niqtin.
Llank’ayninkuta saqespan Dios serviyta qallariranku.
Lucas qelqapas willallantaqmi Pedroq nisqanta: “Ñoqaykuqa lliw imaymanaykuta saqespan qhepaykita hamuyku ”, nispa.
Ñoqanchisqa manapaschá lliw imaymananchistachu saqeranchis Jesusta qatikunanchispaq, ichaqa ‘ kikinchistan negakuranchis ’ Jesuspa qatikuqnin kananchispaq, Jehová Diosta tukuy sonqo servinanchispaqpas.
Chay ruwasqanchismantan imaymana allinkunata Dios qowaranchis (leeychis Mateo 19: 29).
Sichus Cristo hina tukuy sonqo allin willakuykunata willasunchis chayqa kusisqan kawsasunchis.
Kusikuyninchisqa aswanraqmi kanqa sichus pisillatapas runakunata yanapasunchis Diosta Churintawan reqsinankupaq chayqa.
¿Imatan huk nacionkunaman riq runakuna ruwanku Bibliamanta yachaspanku?
Huk ejemplota willay.
Huk kutinmi Jehová Diospa testigonkuna payta predicaranku.
Hinaspan huk iñiqmasinchiswan Biblia estudiayta qallariran, sapa p’unchaymi estudiaranku, ñawpa kawsayninta saqepuspataq pisi tiempollamanta bautizakapuran.
Ichaqa llank’ayninmi sasachasharan Bibliapi yachasqanman hina kawsananpaq, chaymi llank’ananta saqepuspa Brasilman kutipuran familianta Bibliamanta yachachimunanpaq.
Chay testigokunamanta wakinmi llank’anankuta saqespa llaqtankuman kutipunku familiankuta huk runakunatapas Bibliamanta yachachimunankupaq.
Chayta ruwaspankun paykunaqa tukuy sonqo allin willakuykunata willashanku.
Sichus mana atinchischu wak llaqtakunaman predicaq riyta chayqa, ¿imatan ruwasunman?
Askha testigokunan huk llaqtakunaman astakunku predicaypi yanapakunankupaq, wakintaq wak nacionkunamanraq rinku predicaq.
Manaña ñoqanchis chay ruwayta atisunmanchu chaypas, kallpachakusunmanmi Jesús hina tukuy sonqo allin willakuykunata willamunanchispaq.
Jehová Diosmi preparawanchis
¿Ima cursokunan preparawasunman Reinomanta allin willakuykunata willananchispaq?
Imaynan Jehová Diosqa Jesusta allinta prepararan, chay hinallatataqmi ñoqanchistapas preparawanchis.
Jesusmi niran: “Profetakunaq qelqasqanpin nin: ‘ Llapallanmi Diospa yachachisqan kanqaku ’ ”, nispa.
Kunan tiempopiqa askha cursokunan kan Reinomanta willaqkunata preparanapaq.
Llapanchistan yanapawanchis Bibliamanta Allin Yachachiq Kanapaq Escuela nisqa cursoqa.
Precursorkunapaqpas kanmi Escuela del Servicio de Precursor nisqa curso, unayña precursor llank’aypi tarikuqkunaqa iskay kutitañan chay cursoman rinku.
Ancianokunapaq siervo ministerialkunapaqpas kanmi Escuela del Ministerio del Reino nisqa curso, chaypin allinta preparakamunku wayqe panakunata yachachinankupaq qhawarinankupaqpas.
Sichus soltero kanku chayqa, rinkumanmi Escuela de Entrenamiento Ministerial nisqa cursomanpas, chaypin paykunata allinta preparanku wayqe panakunata predicayninkupi yanapanankupaq.
Chaymantapas askha wayqe panakunan Escuela Bíblica de Galaad de la Watchtower nisqa cursoman rinku misionero kanankupaq.
¿Imakunatan wakin iñiqmasinchikuna saqeranku Jehová Diospa preparasqan kanankupaq?
Askha iñiqmasinchiskunan anchata kallpachakuranku chay cursokunaman rinankupaq.
Ejemplopaq, Yugu sutiyoq iñiqmasinchismanmi llank’ananpi mana permisota qorankuchu Canadá nacionpi Escuela de Entrenamiento Ministerial cursoman rinanpaq, chaymi llank’ananta saqepuran.
Paymi nin: “Manan ñakapakunichu llank’anayta saqesqaymantaqa, sichus permisota qowankuman karan chayqa, chay tumpallan unaypaq chay llank’anapi qhepachiwankuman karan.
Kunanqa manan imapas hark’awanchu Jehová Dios may kachawasqanmanpas rinaypaq ”, nispa.
Qhawasqanchispas hina, askha iñiqmasinchiskunan imaymanankuta saqeranku Diospa preparasqan kanankupaq.
Bibliaq yachachiyninqa yanapanmanmi runakunata anchata kallpachakuqtinkuqa, ¿imaynatan Sauloq ejemplon chayta rikuchin?
Bibliaq yachachiyninqa yanapanmanmi runakunata anchata kallpachakuqtinkuqa.
Saulomanta rimasunchis, kay wawaqa Guatemala nacionmantan, paymi yuyayninpi mana normalchu naceran, chayraykun sasachakuran imatapas yachananpaq.
Sauloq profesoranmi mamanta niran: Ama wawaykita mat’ipayankichu leeyta yachananpaq, chayta ruwanki chayqa astawanmi mana leeyta atinqachu, nispa.
Chayraykun Sauloqa escuelanta saqepuran manaraq leeyta yachashaspa.
Ichaqa, huk iñiqmasinchismi yachachiran leeyta Kallpachakuy leenaykipaq qelqanaykipaq nisqa folletowan.
Tiempowanmi Sauloqa allinta yacharuran leeyta, chaymi Bibliamanta Allin Yachachiq Kanapaq Escuelapipas discurso qoyta qallariran.
Huk p’unchaymi Sauloq mamitan wasin wasinta predicashaspa chay profesoranwan tuparuran.
Chaymi profesoranman willaran: Sauloqa ñan leeyta yachanña nispa, profesorataq niran: Huk kaq semanata Saulowan wasiyta hamunkichis, nispa.
Profesoraq wasinta kutiqtinkun profesoraqa Saulota tapuran: “¿Imatan yachachiwanki? ”
nispa. Hinan Sauloqa ¿Imatapunin Biblia yachachin?
nisqa libromanta huk parrafota leeran, chaymi profesoraqa ancha kusisqa niran: “¡Manapunin creeymanchu, ñoqa yachachinaymantaqa qanmi kunan yachachiwashanki! ” nispa.
Profesoraqa kusikuymanta waqaspan Saulota marq’aykuran.
Bibliaq yachachiyninqa runakunatan yanapan cambianankupaq
¿Ima libron allinta yanapawanchis Bibliamanta yachachinapaq?
Jesusqa runakunatan yachachiran Taytanpa yachachisqanman hina, Diospa Simin Qelqakunaq nisqanman hinapiwan.
Jesús hina ruwananchispaqqa paypa nisqantan kasunanchis Bibliaq nisqanman hinataq yachachinanchispas.
Chhaynapin llapanchis kaqllata yachachisunchis huk yuyaynillayoqtaq kasunchispas, chaymi yanapawasun huk nisqalla kawsananchispaq.
‘ Allin yuyayniyoq hunt’aq kamachiqa ’ Bibliamanta qelqakunata ruwamun teqsimuyuntinpi kaqllata yachachinanchispaq predicay llank’ayninchistapas hunt’ananchispaq.
Chay qelqakunamanta hukninmi ¿Imatapunin Biblia yachachin? nisqa libro, kay libroqa 179 rimaykunapiña kashan.
nisqa librowan? ¿Imatapunin Biblia yachachin?
nisqa librowan Biblia estudiayqa, contranchispi churakuq runakunatapas cambianmanmi.
Chaymi Lulaqa munayllata warmita rimapayaran pantasqa religión falsificasqa qolqewan imayna tupasqanmanta, chay rikch’anachiymi tarikun ¿Imatapunin Biblia yachachin?
nisqa libropi 15 capitulopi.
Hinan warmiq sonqon tiyaykuran hinaspa ripuran.
Huk semanamanta Lula kutiqtinmi chay warmiqa chaypi kashasqa, hinaspa Lulata valekuran estudiota qonanpaq, qolqetaraqmi pagaytapas munaran yachachinanpaq.
Pisi tiempollapin chay warmiqa semanapi kinsa kutitaraq estudiasharan, Bibliapi yachasqanman hinataq kawsaytapas qallariran.
¿Imaynapin yachanchis wayna sipaskunapas Bibliamanta yachachiy atisqankuta?
Wayna sipaskunapas yanapankumanmi runakunata ¿Imatapunin Biblia yachachin?
nisqa librowan. Hawai llaqtapin 11 watayoq Keanu sutiyoq waynacha escuelanpi leesharan chay librota, hinaspan huk yachaqmasin tapuran: “¿Imanaqtinmi mana ñoqayku hinachu fiestakunata ruwanki? ” nispa.
Keanuqa chay libromanta huk yachachikuykuna (apéndice) nisqa t’aqapin qhawachiran “¿Ruwanachu fiestakunata? ” nisqa yachachikuyta.
Chaymantataq libroq capitulonkunamanta listata qhawachispa tapuran: ¿Mayqenmantan yachayta munawaq? nispa.
Chhaynapin estudio qoyta qallariran.
Qayna watan Jehová Diospa testigonkunaqa 6.561.426 estudiokunata qoranku, askhan yachachiranku ¿imatapunin Biblia yachachin?
nisqa librowan. Qanpas ¿chay librowanchu estudiokunata qoshanki?
¿Imaynatan runakunata yanapanman Bibliamanta yachasqanku?
Diospaq hina kawsay munaq runakunataqa anchatapunin yanapanman ¿Imatapunin Biblia yachachin?
nisqa librowan Biblia estudiayqa.
Noruega nacionpi warmi qhari precursor especial iñiqmasinchiskunan estudiota qoranku Zambia llaqtayoq warmi qharita kinsantin wawakunantinta.
Kay casado warmi qhariqa manañan munarankuñachu aswan wawayoq kayta, chaymi warmin onqoq karuqtin abortananpaq rimanakuranku.
Ichaqa manaraq abortachishaspa “Dios hina kawsayta qhawariy ” nisqa capitulota estudiaranku.
Chaypin rikuranku mamanpa wiksanpi huk wawachaq fotonta, chay rikusqankun sonqonkuta nanachiran hinaspa manaña wawankuta abortayta munarankuñachu.
Iskayninkun Diospa munayninman hina kawsayta qallariranku, wawachanku naceqtintaq estudio qoq iñiqmasinchispa sutinwan suticharanku.
¿Imaynatan runakuna qhawariwanchis yachachisqanchisman hina kawsaqtinchis?
Huk ejemplota willay. Jesusqa yachachisqanman hinan kawsaran.
Jehová Diospa testigonkunaqa Jesusta qatikusqanchisraykun sumaqta kawsanchis, chaytan runakunapas reparanku.
Ejemplopaq, Nueva Zelanda nacionpin huk negocioyoq runaq maletinninta suwarusqaku carronpa punkunta kicharuspa.
Chay runaqa puestoman rispan denunciata churaran suwasqankumanta, chaypitaq huk guardia payta niran: “Jehová Diospa testigon tarillaqtinmi maletinniykitaqa kutichipusunkiman ”, nispa.
Periodicota wasin wasinta rakiq iñiqmasinchismi chay maletinta tarikuran.
Chayta yacharuspanmi chay runaqa iñiqmasinchispa wasinta riran, anchatataq kusikuran huk importante documenton mana chinkasqanmanta.
Hinan iñiqmasinchisqa niran: “Ñoqaqa kutichipunaypunin karan, Jehová Diospa testigon kasqayrayku ”, nispa.
Chay runaqa manan creeytapas atiranchu, payqa yuyarisqan chay tutamanta guardiaq nisqanta.
Qhawarisqanchispas hina, Jesuspa cheqaq qatikuqninkunaqa paypa kawsasqanta hinan kawsashanku Diospa kamachikuyninkunata kasuspa.
Jesús hina runakunata qhawarisun
15, 16.
¿Imaynatan runakunata yanapasunman allin willakuykuna willasqanchista uyarinankupaq?
Jesuspa imayna kasqanta qhawarispan askha runakuna paypa yachachisqanta uyariranku.
Jesusqa munakuqmi huch’uyyaykukuqmi karan, chaymi llamp’u sonqo runakunaqa payta qatikuranku.
Payqa khuyapayakuqmi karan, chaymi llakisqa runakunata kallpacharan sumaqta rimapayaspa, askha runatataq qhaliyachiranpas (leeychis Marcos 2: 1 - 5).
Ñoqanchisqa manan milagrokunata ruwasunmanchu, ichaqa atisunmanmi munakuq kayta, huch’uyyakukuq kayta, khuyapayakuq kaytapas, chhayna kaqtinchisqa runakunan uyariwasun allin willakuykuna willasqanchista.
Kiribati islapi Tariua sutiyoq precursora especialmi Beere sutiyoq kurak runata predicaran.
Qallariypin kay runaqa mana uyariyta munaranchu iñiqmasinchispa predicasqanta.
Iñiqmasinchismi ichaqa repararan chay runa chhikan such’u kasqanta, hinan khuyapayaspa runata tapuran: “¿Uyarirankichu kurakkunapaq onqosqakunapaqpas Diospa promesanta? ”
Chaymantataq Isaías qelqamanta huk textota leeran (leeychis Isaías 35: 5, 6).
Runataq ancha kusisqa niran: “Askha watañan Bibliata leeshani, religionniymanta misionerokunapas visitamuwashankun, ichaqa manan hayk’aqpas kay textota leeranichu ”, nispa.
Chay runaqa Biblia estudiaytan qallariran, chaypi yachasqanman hinataq kawsaytapas qallariran, tiempowantaq bautizakapuran.
Ñawpaqpiña sinchi onqosqa kasharan chaypas, kunanqa Beereqa tiyasqanmanta karupi kaq grupotan yanapashan, chaymantapas islantintan chakillapi purin allin willakuykunata willaspa.
Cristoq ruwasqanta hina ruwashallasun
17, 18. a) ¿Imatan ruwananchis allin predicaq kananchispaq?
b) ¿Imakunatan chaskinqaku tukuy sonqowan Diospa siminta willaqkuna?
Sichus Jesús hina kasun munakuq, huch’uyyaykukuq, khuyapayakuq ima chayqa, allintan willasun allin willakuykunata, chaytan sapa kutilla rikukun iñiqmasinchiskunaq predicasqanpi.
Chay hinaqa, allin Yachachiqninchis Jesusta qatikusun, tukuy sonqowantaq predicasun.
Ñawpaq siglopin wakin runakuna Jesuspa qatikuqnin kapuranku, chaymi Pedroqa Jesusta tapuran: “¿Imataq ñoqaykupaqri kanqa? ”
nispa. Hinan Jesusqa kutichiran: “Pipas wasintapas, wawqenkunatapas, panankunatapas, taytantapas, mamantapas, wawankunatapas, chakrankunatapas ñoqarayku saqemuqmanqa Diosmi pachak kutitawanraq qopunqa, hinallataq wiñay kawsaytapas qonqa ”, nispa.
Chaytapunin ñoqanchispas chaskisunchis aswan allin misionero Jesusta qatikushallasun chayqa.
¿Imanispan kutichiwaq?
• ¿Imaynatan Jehová Dios preparawanchis allin willakuykunata willananchispaq?
• ¿Imaynatan ¿Imatapunin Biblia yachachin?
• ¿Imayna runan kananchis Jesús hina runakunata qhawarinanchispaq?
[24 paginapi dibujo]
Pedrota, Andresta, Santiagota, Juantawan Jesús qatikuwaychis niqtinmi paykunaqa mana iskayaspa Jesusta qatikuranku
[26 paginapi foto]
¿Imatapunin Biblia yachachin? nisqa libron yanapawanchis pachantinpi kaqllata yachachinanchispaq
¿Imatan yachanki Cristo runakunawanña mana rikuylla kashasqanmanta?
“Kutimunaykiña kashaqtinqa kay tiempopas p’uchukapunanpaqña kashaqtinqa, ¿imakunatan rikusaqku? ”
¿Imanispan Jesusta tapuranku apostolninkuna?
ISKAY waranqa wata hinaña Olivos orqopi Jesuspa tawa apostolninkuna sapaqllapi Jesusta tapuranku: “¿Hayk’aqtaq chaykunaqa kanqa?
Kutimunaykiña kashaqtinqa kay tiempopas p’uchukapunanpaqña kashaqtinqa, ¿imakunatan rikusaqku? ” nispa.
Qhawasqanchispas hina, apostolkunaqa tapuranku Jesuspa ‘ kutimuyninmanta ’, ‘ kay tiempopas p’uchukapunanpaqña kashasqanmantawan ’.
¿Imaninantan nin chay rimaykuna?
¿Imaninantan nin “tukukapunanpaqña kashaqtin ” nisqa simi?
Ñawpaqta rimasunchis apostolkuna ‘ kay tiempo p’uchukapunanpaqña [otaq tukukapunanpaqña] kashaqtin ’ nisqankumantaraq.
Traducción del Nuevo Mundo nisqa Bibliapi syn·te·léi·as simiqa maychus rikhurisqanpin t’ikrakun “tukukapunanpaqña kashaqtin ” nispa, griego rimaypi télos simitaq t’ikrakun“ tukukuy ” nispa.
Kay iskay simikunata allinta entiendenapaqqa rimasunchis Huñunakuy Wasipi discurso uyarisqanchismanta.
Discurso tukukapunanpaqña kashaqtinmi discurso qoqqa uyariqkunata pisillapi yuyarichin imamanta rimasqanta, qhawarichillantaq imaynata chayman hina kawsanankutapas.
Discursotaq tukupun discurso qoq urayanpuqtin.
Bibliapi ‘ kay tiempo tukukapunanpaqña kashaqtin ’ nisqa simipas iskaymantan rimashan: kay pacha tukupunanpaqña kasqan tiempomanta, tukupuyninmantawan.
¿Imakunan suceden Jesús runakunawanña kashasqan tiempopi?
Apostolkunaqa Jesustan tapullarankutaq ‘ kutimuyninmanta ’.
“Kutimuy ” simiqa griego rimaypi parousía ninmi, parousía simitaq“ hukpa ladonpi kay ”, “hukwan kay ”,“ chaypi kay ” ninanta nin.
* Cristoq parousían otaq runakunawanña kashasqan tiempoqa qallariran 1914 watapi, chay watapin Jesusqa hanaq pachapi Rey churasqa karan. Chay tiempotaq tukupunqa ‘ manchay ñak’ariypi ’ millay runakunata wañuchinanpaq Jesús hamuqtin.
Chay tiempopin qallarin kay millay pachaq ‘ tukukuy qaylla p’unchayninkuna ’, hanaq pachapaq akllasqa cristianokunata huñuyta tukukun, chaymantapas wañupuspa hanaq pachapi kawsarimpunku.
Chhaynaqa ‘ kay pacha tukukapunanpaqña kashasqan [synteléias] ’ tiempoqa, Cristo runakunawanña kashasqan (parousía) tiempollapitaqmi suceden.
Manan pisi tiempollachu
Jesús runakunawanña kashasqan tiempo, ¿imaynapin rikch’akun Noepa p’unchayninkunaman?
Parousía nisqa simiqa manan pisi tiempollamantachu rimashan, aswanpas unay tiempomantan.
Chaytan yachanchis Jesús runakunawan kanan tiempomanta rimasqanpi (leeychis Mateo 24: 37 - 39).
Jesusqa runakunawan mana rikuylla kanan tiempotaqa manan tupanachiranchu Noepa tiemponpi Millp’uq para unu parasqan p’unchaykunallawanchu.
Aswanmi tupanachillarantaq manaraq Millp’uq para chayamushaqtin unay tiempo pasasqanwanpas.
Chay tiempopin Noeqa arcata ruwaran, runakunamanpas predicaran Millp’uq para unu chayamunankama.
Llapan chaykunan sucederan askha watakunapi.
Chay hinallataqmi Cristo runakunawanña kashasqan tiempopas, chay tiempopin imaymana suceden manaraq manchay ñak’ariy chayamushaqtin, chay tiempollapitaqmi manchay ñak’ariypas sucedenqa.
¿Imaynatan Apocalipsis 6 capítulo rikuchin Jesús runakunawan kashasqan unay tiempo kasqanta?
Bibliapi huk profeciakunapas alayritan rikuchin Cristo runakunawanña mana rikuylla kashasqan tiempoqa unay tiempo kasqanta, manataq millay runakunata wañuchinan tiempollachu kasqanta.
Apocalipsis libron willan Jesús yuraq caballopi sillaykuspa coronata chaskikusqanmanta (leeychis Apocalipsis 6: 1 - 8). 1914 watapi Rey coronasqa kasqan qhepamanmi Jesusqa “atipaspa lloqsirqan astawan atipananpaq ”.
Chaymantataq, Apocalipsis libro willasqan hina, Jesuspa qhepanta lloqsillankutaq askha color caballokuna sillakuqniyoqkama.
Chay caballokunapi sillakuqkunan representanku ‘ tukukuy qaylla p’unchaykunapi ’ kaq guerrakunata, yarqayta, mast’arikuq onqoykunatawan.
Kunan tiemponchispin rikushanchis chay profeciakunaq hunt’akusqanta.
Apocalipsis 12 capítulo, ¿imatan yachachiwanchis Jesús runakunawanña mana rikuylla kashasqanmanta?
Apocalipsis 12 capitulon astawanraq willan Diospa Reinon hanaq pachapi kamachikuyta qallarisqanmanta.
Willanmi hanaq pachapi hatun guerra kasqanmanta.
Hanaq pachapi Miguel sutiyoq Jesusmi angelninkunawan kuska Saqra contra supayninkuna contra maqanakuran, chaymi Satanasqa supayninkunapiwan kay pachaman wikch’uykamusqa karanku.
Apocalipsis libroqa willallantaqmi, Saqra sinchi phiñasqallaña kay pachaman urayamusqanta “tiempoqa pisillaña kananta yachaspa ” (leeychis Apocalipsis 12: 7 - 12).
Qhawasqanchispas hina, hanaq pachapi Cristo kamachikuyta qallariqtinqa unay tiemporaqmi pasanan karan; chay tiempopin kay pachapi imaymana sasachakuykuna astawanraq yapakunan karan.
¿Imamantan iskaykaq salmo willashan?
¿Ima ruwanankupaqmi tiempota qokushan kamachikuqkunaman lliw runakunamanpas?
Iskaykaq Salmon willashan Jesús Hanaq pacha Sión orqopi Rey churasqa kananmanta (leeychis Salmo 2: 5 - 9; 110: 1, 2).
Kay salmon willallantaq kay pachapi kamachikuqkunaman lliw runakunamanpas Cristo kasunankupaq tiempo qokusqanmanta.
Llapankutan kamachikun ‘ anyaykusqata hap’ikunankupaq ’.
Chay tiempopi Diosta akllasqan Reytawan serviqkunaqa ‘ kusisamiyoqmi kanku Jehová Diosman k’askaykuspaqa ’.
Qhawasqanchispas hina, Jesús runakunawan mana rikuylla kasqan tiempopin kamachikuqkunamanpas lliw runakunamanpas tiempota qokushan Diospa munayninta ruwanankupaq (Salmo 2: 10 - 12).
¿Pikunan reparananku karan Jesús runakunawanña kashasqanta?
8, 9.
¿Pikunan reparananku karan Cristo runakunawanña kashasqanta, entiendenankutaq karan chay tiempopi imaymana sucedesqantapas?
Huk kutinmi fariseokuna Jesusta tapuranku Diospa Reinon hayk’aq hamunanmanta, Jesustaq paykunata kutichiran: “Diospa Reinonqa manan sut’i rikunapaq hinachu chayamunqa ”, nispa.
Diospi mana iñiq runakunaqa manan chayta entiendenkumanchu karan.
¿Imaynatataq entiendenkumanri karan, manataq Jesustapas Reyninkuta hinachu qhawariranku chayqa?
Chay hinaqa, ¿pikunan reparananku karan Cristo runakunawanña kashasqanta, entiendenankutaq karan chay tiempopi imaymana sucedesqantapas?
Jesuspa nisqan hina, qatikuqninkunaqa sut’itan cuentata qokunanku karan Jesús runakunawanña mana rikuylla kashasqanta, “imaynan rayoqa tukuy hinantinman lliphllikispa k’ancharin ” hinata (leeychis Lucas 17: 24 - 29).
Mateo 24: 23 - 27 textopipas chay hinallatataqmi willakushan, chaypin rayomanta rikch’anachiy simita tupanachishan Jesús runakunawanña kashasqan tiempopi imaymana rikunankuwan.
¿Ima tiempopi tarikuq runakunan reparananku karan?
10, 11. a) ¿Imanispan ñawpaqpi kay revista yachachiran Mateo 24: 34 textopi “kay tiempo runakuna ” nisqamanta?
b) Jesuspa apostolninkuna entiendesqankuman hina, ¿pikunamantan Jesús rimasharan “kay tiempo runakuna ” nispa?
Qayna watakunapin kay revista khaynata yachachiran: Ñawpaq siglopiqa Mateo 24: 34 textopi Jesuspa ‘ kay miray [“kay tiempo runakuna ”, NM] ’ nisqanqa“ mana iñiq judiokunan karan ”, nispa.
* Kay revistaqa chhaynatan yachachiran Jesús askha kutipi chay tiempo runakunamanta mana allinta rimasqanrayku. Askha kutipin niran: Kay tiempo runakunaqa “mana allinmi ”, nispa.
Chayraykun kay revista yachachiran: Jesuspa “kay tiempo runakuna ” nisqanqa kunan tiempo mana iñiq runakunawanmi tupan, paykunan rikunanku karan ‘ kay pacha tukukapunanpaqña kashaqtin [synteléia] ’ imaymana sucedesqanta, tukupuynintawan (télos) nispa.
Jesusqa mana allin runakunaman rimaspa otaq paykunamanta rimaspapas niranmi: Kay tiempo runakunaqa mana allinmi, nispa.
Ichaqa, Mateo 24: 34 textopi “kay tiempo runakuna ” nisqanwan, ¿mana allin runakunamantachu rimasharan?
Chay kutipiqa Jesusqa tawa apostolninkunawanmi “sapaqllapi ” rimasharan.
Ichaqa manan mana allin runakunawanchu tupanachiran “kay tiempo runakuna ” nisqantaqa, chaymi apostolkunaqa entienderanku Jesús paykunamanta wakin qatikuqninkunamantawan rimashasqanta.
Chhaynaqa Jesús: “Manan kay tiempo runakunaqa tukukunqachu lliw chaykuna hunt’akunankama ” nispaqa qatikuqninkunamantan rimasharan.
12 ¿Imaynatan Mateo 24: 32, 33 textopi Jesuspa willasqan rikuchin kay tiempo runakuna pikuna kasqanta?
¿Imaynapin chayta yachanchis?
Mateo 24: 32, 33 textopi Jesús niran: “Higos sach’amanta kay yachachikuyta yachaychis: K’allman q’omeryamuqtin, raphinkunapas ch’ikchirimuqtinmi yachankichis poqoy tiempo qayllamushasqanta.
Chay hinallataq qankunapas tukuy chaykunata rikuspaykichisqa, yachaychis tiempoqa [‘ payqa ’, NM] qayllallapiña kashasqanta ”, nispa (tupanachiy Marcos 13: 28 - 30; Lucas 21: 30 - 32).
Mateo 24: 34 textopitaq Jesús niran: ‘ Cheqaqtan niykichis, manan kay tiempo runakunaqa, tukukunqachu lliw chaykuna hunt’akunankama ’, nispa.
13, 14.
Jesusqa qatikuqninkunamantan rimasharan “kay tiempo runakuna ” nispa, ¿imaynapin chayta yachanchis?
Jesuspa qatikuqninkuna hanaq pachapaq akllasqa kanankupaqqa pisillañan tiempo kasharan.
Mateo 24: 33 textopi Jesuspa nisqan hina, chay qatikuqninkunan “tukuy chaykunata ” rikuspa entiendenanku karan imarayku chaykuna sucedesqanta.
Chay hinaqa, qatikuqninkunamantan Jesusqa niran: “Manan kay tiempo runakunaqa tukukunqachu lliw chaykuna hunt’akunankama ”, nispa.
Mana iñiq runakunamantaqa Jesuspa qatikuqninkunan reparananku karan Jesús runakunawanña kashasqanta, entiendenankutaq karan ancha importante kasqantapas.
Lliw imaymana sucedesqanta rikuspankun ‘ yachananku ’ karan imarayku chaykuna sucedesqanta, allintataq entiendenanku karan ‘ Jesús qayllallapiña kashasqanta ’.
Ñawpaq siglopi mana iñiq judiokunapas, hanaq pachapaq akllasqa cristianokunapas rikurankun Jesuspa rimasqan pisillapi hunt’akusqanta, ichaqa hanaq pachapaq akllasqa cristianokunallan sut’ita entienderanku imarayku chaykuna sucedesqanta.
a) Kunan tiempopi, ¿pikunan kanku Jesuspa “kay tiempo runakuna ” nisqan?
b) ¿Imanaqtinmi mana yachasunmanchu hayk’aqchus “kay tiempo runakuna ” tukukunanta?
(Qhaway 32 paginapi kaq recuadrota.)
Kunan tiemponchispi Diosta mana reqsiq runakunaqa manan reparankuchu Jesús runakunawanña mana rikuylla kashasqanta, paykunaqa ninku: Manan “sut’i rikunapaq hinachu ”, nispa.
Paykunapaqqa lliw imapas kaqllapunin kashan.
Ichaqa kunan tiemponchispi hanaq pachapaq akllasqa cristianokunan imaymana sucedesqanta qhawaspanku sut’ita yachanku Jesús runakunawanña mana rikuylla kashasqanta, imaynan rayo lliphllimuqtin sut’ita rikukun chhaynata.
Jesuspa “kay tiempo runakuna ” nisqanqa kunan tiemponchispi hanaq pachapaq akllasqa cristianokunan, paykunan mana tukukunqakuchu“ lliw chaykuna hunt’akunankama ”.
* Chay hinaqa, hanaq pachapaq akllasqa wakin cristianokunaqa kawsashankumanraqmi manchay ñak’ariy kay pachapi qallariqtinqa.
“¡Makilla kashaychis! ”
¿Imatan ruwananchis Jesuspa lliw qatikuqninkuna?
Ichaqa manan Jesús runakunawanña kashasqallantachu reparana.
Jesusmi qatikuqninkunata niran: “Qankunaman nisqaykunataqa, llapanmanmi nini: ¡Makilla kashaychis! ”
nispa. Hanaq pachapaq akllasqa kaqkunapas ancha askha runakunamanta kaqkunapas lliwmi kasukunanchis Jesuspa chay nisqanta.
Ñan 90 wata masña pasarun 1914 watamantapacha, chay watapin Jesusqa hanaq pachapi Rey churasqa karan.
Ancha sasaña kanman chaypas, makillan kashananchis.
Manaña Cristota rikunchischu chaypas, payqa runakunawanñan kashan, hanaq pachapitaq Reyña kamachikushan, chaytan allinta entiendenanchis makilla kashanapaqqa.
Chhaynapi rikch’asqalla kashasun; Jesusqa ‘ mana suyasqanchis horatan ’ hamunqa lliw contranpi kaqkunata wañuchinanpaq.
Jesús runakunawanña mana rikuylla kashasqanta yachaspa, ¿imatan ruwananchis?
Jesús runakunawanña kashasqanta yachanchisñataq chayqa, astawanmi kallpachakunanchis makilla kananchispaq.
Yachasqanchispas hina, Jesusqa 1914 watamantapachan hanaq pachapi kamachikushanña, chhaynapin runakunawan mana rikuylla kashan.
Pisi tiempollamantan hamunqa millay runakunata wañuchinanpaq, kay pachapi lliw imaymanata allichananpaqpas.
Chayraykun astawan kallpachakunanchis Jesuspa saqewasqanchis llank’anata tukuy sonqo hunt’ananchispaq, chay llank’aymantan Jesús niran: “Qhapaqsuyumanta allin willakuykunan kay pachantinpi willasqa kanqa, llapa suyukunaq yachananpaq, hinaqtinmi p’uchukayqa [télos] chayamunqa ”, nispa.
[Uranpi willakuykuna]
Parousía simimanta astawan yachanaykipaq qhaway Perspicacia para comprender las Escrituras, vol. 2, nisqa librota 710 - 713 paginakunata.
Qhaway 1995 wata 1 noviembre La Atalayata, 11 - 15, 19, 30, 31 paginakunata.
Apocalipsis libropi apóstol Juan ñawpaq kaq rikhuriypi rikusqanqa yaqachus hina hunt’akushan kunan tiemponchispi hanaq pachapaq akllasqa cristianokunaq kawsasqan tiempopi, paykunan “kay tiempo runakuna ” nisqa kanku.
Chay rikhuriyqa Señorpa p’unchayninpin hunt’akushan 1914 watamantapacha, tukukunqataq lliw hanaq pachapaq akllasqakuna wañupuspa kawsarimpuqtinku (qhaway Apocalipsis... ¡se acerca su magnífica culminación!
nisqa librota 24 paginata 4 parrafota).
¿Imanispan kutichiwaq?
• ¿Imaynapi yachanchis Jesús runakunawanña mana rikuylla kashasqan unay tiempo kasqanta?
• ¿Pikunan reparanku Cristo runakunawanña kashasqanta, entiendenkutaq kay tiempopi imaymana sucedesqantapas?
• Kunan tiemponchispi, ¿pikunan kanku Mateo 24: 34 textopi “kay tiempo runakuna ” nisqa?
• ¿Imaraykun mana yachakunmanchu “kay tiempo runakuna ” nisqa hayk’aq tukukunanta?
[32 paginapi recuadro]
¿Yachasunmanchu “kay tiempo runakuna ” nisqa hayk’a tiempo kananta?
Kay tiempo runakuna nisqa simiqa huk tiempopi kawsaq runakuna ninantan nin, chay runakunan — hatunpas huch’uypas — kaq tiempollapi kawsanku.
Chayta entiendenanchispaq qhawarisun Éxodo 1: 6 textota, chaypin nin: “Josepas wawqenkunapas Egiptoman riq llapa wiñay - masinkunapas [‘ chay tiempo runakunapas ’, NM] wañukapurqankun ”, nispa.
Josewan wayqenkunawanqa manan wiñaymasichu karanku, ichaqa kaq tiempollapin kawsaranku.
‘ Chay tiempo runakuna ’ ukhupiqa tarikuranmi Josepa kurak wayqenkuna.
Paykunamanta wakinqa kawsasharankuraqmi Josepa wañupusqan phepamanqa (Génesis 50: 24).
‘ Chay tiempo runakuna ’ ukhupin tarikullarantaq Josepa nacesqanmanta qhepaman naceqkuna sullk’an Benjaminpas, paykunaqa kawsashankumanraqmi karan Josepa wañupusqan qhepamanqa.
Chay hinaqa, huk tiempopi kawsaq runakunamanta rimaspaqa manan yachakunmanchu chay tiempo hayk’aq qallarisqanta tukukusqantapas. Ichaqa manan nishu unaychu chay tiempoqa kanman.
Chay hinaqa, Jesús Mateo 24: 34 textopi “kay tiempo runakuna ” nispaqa manan qatikuqninkunata yanapasharanchu ‘ tukukuy qaylla p’unchaykunaq ’ tukukuyninta tanteanankupaq.
Aswanmi Jesusqa qatiqnin versiculokunallapi niran: “Chay p’unchayta chay horatawanmi [...] mana pipas yachanchu ”, nispa.
[29 paginapi dibujo]
1914 watapi Jesús Rey churasqa kaqtinmi “atipaspa lloqsirqan ”
[30, 31 paginakunapi dibujo]
“Manan kay tiempo runakunaqa tukukunqachu lliw chaykuna hunt’akunankama ”
Jehová Diospa Siminqa kawsaqmi
Marcos qelqamanta akllasqa yachachikuykuna
TAWANTIN evangeliokunamantaqa Marcos libron aswan pisilla.
Kay librotaqa Juan Marcosmi qelqaran Jesuspa wañusqanmanta kawsarimusqanmantawan kinsa chunka wata qhepaman, kay qelqan willashan Jesuspa kinsa wata kuskan predicasqanmanta.
Yaqachus hina kay libroqa mana judío runakunapaq qelqasqa karan, astawanqa Roma llaqtapi tiyaq runakunapaq, kay libroqa Jesuspa ruwasqanmanta astawan willashan yachachisqanmantaqa pisillatan willan, willashallantaq Jesús Diospa churin hina milagrokuna ruwasqanmanta tukuy sonqowan predicasqanmantawan.
Marcos qelqamanta yachayqa kallpachawasunmi Mesiaspi iñinapaq tukuy sonqowan allin willakuykunata willanapaqpas.
GALILEAPI JESUSPA PREDICASQAN
(Marcos 1: 1 – 9: 50)
Marcosqa chunka tawayoq versiculokunallapi willan Bautizaq Juanpa ruwasqanmanta, tawa chunka p’unchay ch’inneqpi Jesuspa kasqanmantawan.
Chaymantapas willanmi Galileapi Jesuspa predicasqanmanta.
Hinataq, hinamantataq nisqa simikunan rikuchin Marcospa usqhaylla rimasqanta.
Jesusqa yaqa kinsa watapi hinan llapa Galilea provinciata kinsa kutita predicaran.
Marcosqa ima tiempopichus sucedesqanman hinan willan, ichaqa manan willanchu Jesuspa Orqo Patapi yachachisqanmanta huk hatun discursonkunamantapas.
Bibliamanta tapuykuna kutichiykunapiwan:
1: 15. ¿Imamantan Jesús rimasharan “tiempoqa chayarqamunñan ” nispa?
Jesusqa predicananpaq tiempo chayamusqanmantan rimasharan.
Paymi chaypi kasharan Jehová Diospa akllasqan kamachikuq hina, chaymi niran Diospa Reinonmi qayllaykamun nispa.
Chhaynapi Jesuspa predicasqanta uyariq sumaq sonqo runakuna Diospa munayninta ruwananku karan.
1: 44; 3: 12; 7: 36. ¿Imaraykun Jesús mana munaranchu milagrokuna ruwasqanmanta willanankuta?
Payqa manan munaranchu mana kaqta, yapaykuspa runakunaman willanankuta.
Aswanmi munaran paykuna kikinkumanta Cristo kasqanta yachanankuta chayman hina decidinankutapas (Isaías 42: 1 - 4; Mateo 8: 4; 9: 30; 12: 15 - 21; 16: 20; Lucas 5: 14).
Gerasa llaqtapi supaykunaq ñak’arichisqanmanta qhaliyachisqan runatan ichaqa kamachiran familiankunaman willamunanpaq.
Chay llaqtayoq runakunan Jesusta niranku ripuy hallp’aykumanta nispa, chaymi pisillata rimaran chay llaqtapi kaq runakunawan.
Chhaynapi Jesuspa qhaliyachisqan runaqa chay llaqtapi qhepakunan karan mana allin rimaykunata sut’inchananpaq iskay waranqa khuchikunaq wañusqanmanta.
2: 28.
¿Imaraykun Jesusta niranku ‘ samana p’unchaypaq Señornin ’ nispa?
Apóstol Pablon qelqaran: “Moisespa kamachikuy siminqa hamuq allinkaqkunaq llanthun hinallan karqan ”, nispa.
Kamachikuy Simiq nisqanman hina, soqta p’unchay llank’asqanku qhepamanmi sábado p’unchaypi samaranku, Jesustaq chay p’unchaypi askha runakunata qhaliyachiran.
Chaymi chay Reinopi kamachikuqqa ‘ samana p’unchaypa Señornin ’.
3: 5; 7: 34; 8: 12. ¿Imaynatan Marcos yacharan Jesús imayna runa kasqanta?
Marcosqa manan Jesuspa apostolninchu nitaq amigonpaschu karan.
Ñawpa runakunaq costumbrenman hina, Marcosmanqa amigon apóstol Pedro willaran Jesús imayna runa kasqanmanta.
6: 51, 52.
¿Imaraykun Jesuspa yachachisqankuna mana entienderankuchu ‘ t’antaq askhayasqanmanta ’?
Jesusmanqa Jehová Diosmi atiyta qoran milagrokunata ruwananpaq, chaytan Jesuspa yachachisqankunaqa reparananku karan ‘ t’antaq askhayasqanwan ’.
Sichus Jesús atiyniyoq kasqanta entiendenkuman karan chayqa, manan mancharikunkumanchu karan unu patapi purishaqta rikusqankumanta.
8: 22 - 26.
¿Imaraykun Jesús ñawsata pisi - pisimanta qhawarichiran?
Yaqapaschá chay runata khuyapayaspa. Chay runaqa unayña ñawsa karan chaymi pisi - pisimanta qhawarinan karan k’anchayta rikunanpaq.
2: 18; 7: 11; 12: 18; 13: 3.
Marcos qelqaqa willan mana judío runakunaq mana reqsisqan costumbrekunamanta, hukniray rimaykunamanta, imapi iñisqankumanta huk cheqaskunamantapas.
Sut’incharanmi fariseokunaq ‘ ayunasqankuta ’, corbán ‘ Diospaq ofrenda nisqa ’ kasqanta, saduceokunaq “kawsarimpuyqa manan kanchu ”, nisqankuta, ‘ yupaychana wasiqa chimpa Olivos orqomanta ’ rikukun nisqankutapas.
Piqpa mirayninmanta Mesías hamunanmantaqa judío runakunallan yachayta munaran chaymi mana willaranchu.
Marcosmi ancha sumaq ejemplota qowanchis, predicaspa, huñunakuypi discursota qospa uyariqninchiskuna imayna kasqankuta reparananchispaq.
3: 21.
Jesuspa familiankunaqa mana iñiq runakunan karanku.
Chaymi Jesusqa entienden wayqe pananchiskunata, mana iñiq familiankuna iñiyninkurayku hark’aqtin, asipayaqtin imayna sientekusqankuta.
3: 31 - 35.
Jesusqa bautizakuspanmi Diospa espiritual Churinman tukupuran, ‘ Hanaq pacha Jerusalentaq [...] maman ’ kapuran.
Jesusqa chay p’unchaymantapacha yachachisqankunata astawan munakuran, tayta mamankunaq familianmantaqa.
Chaymi yachachiwanchis cheqaq yupaychayta ñawpaqman kawsayninchispi churanapaq.
8: 32, 33.
Pipas mana allinta yuyaykuspa rimapayawaqtinchisqa manan kasunanchischu.
Jesuspa qatikuqninkunaqa ‘ kikinta negakunku ’ chaymi mana kikinpa munaynillantachu maskhanku.
Hinaspapas, liston kashananku Cristorayku ‘ ñak’arinankupaq ’, cristiano kayninkupi pisichasqaña, qatiykachasqaña, wañuchisqaña kaqtinkupas.
‘ Qhepanta ’ rispataq Jesuspa kawsasqanta hina kawsanan.
Sichus Cristoq qatikuqnin kayta munanchis chayqa pay hina kananchis.
9: 24.
Manan p’enqakunanchischu iñiyninchismanta rimayta nitaq p’enqakunanchischu iñiyninchista yapananchispaq mañakuyta.
TUKUKUY KILLA
(Marcos 10: 1 – 16: 8)
32 wata tukuypin Jesuspa hamusqan qhepata, Jesusqa “Judea hap’iyman rirqan, hinaspa Jordán mayu inti lloqsimuy ladoman chimparqan ”, hinan wakmanta askha runakunaqa payman hamuranku.
Chaypi predicasqanmanta Jerusalenman riran.
8 p’unchay Nisán killapi, Jesusqa Betania llaqtapi tarikun.
Jesús mesapi mikhunanpaq tiyashaqtinmi huk warmi asuykuspa umanman sumaq q’apashaq aceiteta hich’aykuran.
Jesús Jerusalén llaqtaman haykusqanmanta kawsarinankama sapa p’unchay imakuna sucedesqanqa qelqasqan kashan.
Bibliamanta tapuykuna kutichiykunapiwan:
10: 17, 18. ¿Imarayku Jesús anyaran chay runata “Allin yachachikuq ” nisqanmanta?
Jesusqa manan chay sumaq sutita chaskikuranchu aswanpas Jehová Diostan hatuncharan, rikuchirantaq Diosmanta tukuy imapas hamusqanta.
Chaymantapas Jesusqa astawan sut’incharan: tukuy imaymana Kamaq Jehová Dioslla kasqanta, paylla lliw kamachikuyta churaq kasqantapas.
14: 25.
“Uvas ch’irwasqataqa manañan ukyasaqchu, aswanpas Diospa qhapaqsuyunpiñan wakmanta mosoq vinota ukyasaq ” nisqanwan: ¿Imatan Jesús apostolninkunaman nisharan?
Jesusqa manan hanaq pachapi vino kananmantachu nisharan.
Aswanpas vinoqa rikch’anachikun kusikuywanmi, chhaynallataqmi Jesuspaq kusikuy kanqa yachachisqankunawan Reinonpi kusqa kaqtinku (Salmo 104: 15; Mateo 26: 29).
14: 51, 52. ¿Pin ‘ q’alalla ayqekuq ’ wayna karan?
Marcosllan chaymantaqa riman, chayrayku nisunman pay kikinmanta rimashan nispa.
15: 34. ¿Pisi iñiyniqyoq kaspachu Jesús niran: “¡Diosníy, Diosníy!
nispa? Iñiyninqa manan pisiyaranchu.
Manaña allintachu yachanchis imarayku Jesús chayta niran chaypas, rimasqanpi yachakun Jehová Dios manaña pakaykusqanta, chhaynapi Churinpa hunt’a sonqo kaynin wateqasqa kananpaq.
Chaymantapas yaqapaschá chayta niran Salmo 22: 1 textopi willakusqanta hunt’ananrayku.
10: 6 - 9.
Jehová Diosqa munan casarasqa warmi qhari kuska tiyanankuta.
Chaymi imaña kaqtinpas mana usqhayllachu t’aqanakunanku aswanqa iskayninku kallpachakunanku Bibliapi kamachikuykunata kasukuspa ima sasachakuyninkutapas allichanankupaq.
12: 41 - 44.
Wakcha viudaq ruwasqanmi yachachiwanchis tukuy sonqomanta ima kaqninchiskunawan Jehová Dios yupaychaypi yanapakunanchispaq.
[31 paginapi dibujo]
¿Imarayku Jesús niran qhaliyachisqan runata familiaykikunaman willamuy ima sucedesqanta nispa?
¿Imaynapin Jesuspa wañusqan allinniykipaq kanman? KINSA chunka kinsayoq watapi Pascua fiestapi mana huchayoq runa wañuran huk runakuna kawsananpaq, chaymantaqa yaqa iskay waranqa wata hinañan karun.
¿Pimantan rimashanchis?
Jesusmanta, payqa Nazaret llaqtamanta karan.
¿Pikunatan yanapanman wañusqan?
Llapa runakunata.
Jesuspa wañusqanmanta Biblia nin: “Diosqa anchatapunin runakunata munakurqan, chaymi sapan Churinta kachamurqan, pipas paypi iñiqqa ama wañunanpaq, aswanpas wiñay kawsayniyoq kananpaq ”, nispa.
Askha runakunan yachanku chay textoq nisqanta, ichaqa pisillan entiendenku, chaymi tapukunku: “¿Imaynapin yanapawasunman Cristoq wañusqan?
¿Imaynapin huk runaq wañusqan llapa runakunata wañuymanta kacharichinman? ”
nispa. Chay tapuykunamanta Bibliaq kutichisqanta qhawarisun.
¿Imaynapi wañuy qallariran?
Wakin runakunan ninku: Hallp’api pisi tiempollata kawsanapaqmi kamasqa karanchis, sasachakuykunapi tarikunapaq, pisillata kusikuyta tarinapaq chaymanta wañuspa huk cheqaspi aswan allinta kawsanapaq, nispa.
Nillankutaq: Wañunanpaqmi Diosqa runakunata kamaran, nispa.
Biblian ichaqa allinta sut’inchan imarayku runaq wañusqanta, kayta nin: “Imaynan huk runallawan huchaqa kay pachapi qallarirqan, huchawantaq wañuypas rikhurirqan, chay hinallataqmi, wañuyqa llapa runaman chayarqan llapallan huchallikusqankurayku ”, nispa.
Kay textoq nisqan hina runakunaqa hucharaykun wañunchis, ‘ huk runallawanmi ’ llapa runakunaman hucha mast’arikuran.
¿Pitaq chay runari?
The World Book Enciclopedia (La Enciclopedia Mundial del Libro) nisqa, qelqa nin: Yaqa llapa cientificokuna ninku runakunaqa huk runallamanta hamunchis nispa, Bibliataq sut’inchan pi chay ‘ runa ’ kasqanta.
Génesis 1: 27 texto nin: “Diosqa runata kamarqan, Diosman rikch’akuqtan paytaqa kamarqan, qharita warmitawanmi kamarqan ”, nispa.
Chaymi, ñawpaq runakunaqa tukuy atiyniyoq Diospa ancha sumaq kamasqan karan.
Génesis qelqaq nisqan hina, runakunaqa ancha sumaqtan kawsananku karan.
Diosqa manan huk kutillatapas wañuymanta rimaranchu, mana kasukullasqankumantan runakunaqa wañunanku karan (Génesis 2: 16, 17).
Diosqa paraisopi kusisqa, qhali, wiñaypaq kawsanankutan munaran.
Payqa mana munaranchu machuyananchista payayananchista nitaq wañunanchistapas.
Chhaynaqa, ¿imarayku wañunchis?
Génesis 3 capitulopi willasqan hina, ñawpa tayta mamanchismi yachashaspa kamaqninku Jehová Diosta mana kasukurankuchu.
Diosmi ichaqa ñawpaqmantaña willaran mana kasukusqankumanta wañunankuta.
Chaymi niran: “Ñut’u hallp’an kanki, ñut’u hallp’amantaqmi tukupunki ”, nispa (Génesis 3: 19).
Diospa nisqanman hina iskayninku mana kasukusqankumanta wañupuranku.
Ichaqa manan paykunallachu wañunanku karan.
Mirayninkupas paykunaq mana kasukusqankuraykun ch’uya kawsayninkuta chinkachipuranku.
Jehová Diosqa ñawpaqmantaña willaran runakunapaq ima munasqanta, Adantawan Evatawan niran: “Askhata miraychis, kay pachamanpas hunt’aykuychis, chaypi munayniyoq kaychis, kamachiychistaq challwakunata, phalaq animalkunata, kay pachapi puriq, suchuq llapa animalkunatapas ”, nispa (Génesis 1: 28).
Tiempowanqa, Adanpa Evapa mirayninmi Hallp’ata hunt’ananku karan, mana hayk’aq wañuspataq kusisqa kawsananku karan.
Ichaqa ‘ huk runaraykullan ’ — ñawpa taytanku Adán — huchaq kamachin kapuranku chhaynapi wañuyman hap’iykachisqa karanku.
Apóstol Pablopas ñoqanchis hinan ñawpa taytanchispa miraynin karan, paymi qelqaran: “Ñoqan ichaqa aycha runalla kani, huchaq kamachin kanaypaq vendesqa ”, nispa.
Imayna q’aruchaq runakuna sumaq ancha valorniyoq cuadrota p’akirqarinku chhaynallatataqmi Adanpas huchallikusqanwan Diospa ancha chaniyoq ruwasqanta malograran, Diospa ancha chaniyoq kamasqanqa runakunan.
Adanpa wawankunaqa wawayoqmi karanku, hawayninkunapas otaq nietonkunapas wawayoq karanku, chhaynapi pisi - pisimanta miraranku.
Runakunaqa nacespa wiñaranku, miraranku, wañupurankutaq.
¿Imarayku lliw runakuna wañupunanku karan?
Adanpa miraynin kasqankurayku.
Biblia nin: ‘ Huk runaq huchallikusqan hawa askha runakuna wañunku ’, nispa.
Adanpa huchallikusqanraykun onqoypas, machuyaypas, payayaypas, mana allin kaqta ruwaypas, wañuypas karan.
Adanpa familianmi llapa runakuna kanchis.
Roma llaqtapi tiyaq cristianokunaman carta qelqasqanpi apóstol Pablo allinta sut’incharan pay hina huchayoq runakuna mana allinpi tarikusqankumanta, huchata atipanapaq kallpachakuymantapas.
Paymi niran: “¡Ay, ñoqa runamanta!
¿Pitaq kay wañuyman aysaqniy cuerpomanta kacharichiwanqa? ” nispa.
Cheqaqmi chhayna nisqanqa, riki.
¿Pitaq apóstol Pablota huk runakunatapas huchaq kamachinmanta wañuymantawan kacharichinman?
Apóstol Pablollataqmi kutichin: ‘ Diosllapunin Señorninchis Jesucristowan kacharichiwanqa.
Chaymantan Diosman graciasta qoni ’, nispa.
Arí, Kamaqninchismi Churin Jesucristowan kacharichiwanchis.
¿Imatan Jesús ruwaran huchamanta kacharichisqa kananchispaq?
¿Imaraykun Jesuspa kawsaynin kacharichiwanchis?
¿Imaynapin wañusqan allinninchispaq?
Bibliaq nisqan hina, Jesusqa ‘ mana huchayoq ’ runa karan ‘ llapa huchasapakunamantapas t’aqasqa ’ karan.
Payqa Diospa llapa Kamachikuyninkunata kasukuran.
Chaymi, Jesusqa mana Adán hinachu huchanrayku, mana kasukusqanrayku wañuran (Ezequiel 18: 4).
Jesusqa mana huchanpin wañuran Taytanpa munayninta hunt’ananpaq, chhaynapi llapa runakunata huchamanta wañuymantawan kacharichinanpaq.
Rikusqanchispas hina, Jesusqa ‘ askha runakuna kacharichisqa kananrayku wañunanpaqmi ’ hamuran.
Payqa ancha munakuyniyoq kaspan ‘ llapa runakunarayku wañuran ’.
Jesuspa kawsayninqa allintapuni tuparan Adanpa chinkachisqan ch’uya kawsayninwan.
Chhaynaqa, ¿allinpaqchu Jehová Dios qhawariran Jesuspa wañusqanta?
Arí, allinpaqmi qhawariran, Jesusqa ‘ llapa runakuna huchankumanta kacharichisqa kanankupaqmi ’ wañuran.
Chaymi Diosqa Jesuspa wañusqanwan huchaq kamachinmanta wañuymantawan kacharichiwaranchis.
Askha kutitan Bibliaqa willan Kamaqninchispa chhayna munakuwasqanchismanta.
Apóstol Pablo cristianokunaman kayta yuyarichiran: “Diosmi preciowan rantirqasunkichis ”, nispa.
Pedropas qelqallarantaq: Diosmi Churinpa yawarninwan — manan qoriwanchu qolqewanchu — cristianokunata wañuyman aysaykuq kawsaymanta kacharichiran, nispa.
Cristoq wañusqanwanmi Jehová Diosqa lliw runakunata mana hayk’aq kawsarimunapaq wañuymanta qespichiwaranchis.
¿Imata ruwanayki Cristoq wañusqan yanapanasuykipaq? Apóstol Juanpa qelqasqan hina, Cristoq wañusqanqa askha runakunata yanapanan karan, paymi niran: “[Jesucriston] huchanchiskunata pampachachiwananchispaq wañurqan, manataqmi ñoqanchispa huchallanchismantachu, aswanpas lliw runakunaq huchankumantawanmi wañurqan ”, nispa.
Arí, Jesusqa lliw runakunapaqmi wañuran.
Ichaqa, ¿yanqallamantachu Jesuspa wañusqan runakunata yanapanman?
Kay rikch’anachiypi yuyaykuy: wayq’oman urmaykuq runakunaqa allintan hap’ipakunanku haywasqanku waskhaman, chhaynapi lloqsimunankupaq.
Chhaynallatataqmi, Jesuspa wañusqanwan yanapachikuyta munaqkunapas mana yanqallachu suyakunanku Diospa saminchayninta otaq bendicionninta chaskinankupaq.
Aswanpas Diospa munasqanta ruwananku.
¿Imatan Dios munanman?
Juan 3: 36 texto nin: ‘ Churipi iñiqqa wiñay kawsayniyoqmi, Churipi mana iñiyta munaqmi ichaqa chay kawsayman mana haykunqachu, aswanmi Diospa phiñakuynin paypaqqa kaqlla kashanqa ’, nispa.
Diosqa Cristoq wañusqanpi iñinanchistan munan.
Hinaspapas, “kamachikuy siminkunatachus kasukusun chayqa, yachanchismi payta [Jesusta] reqsisqanchista ”.
Chhaynaqa, huchamantawan wañuymantawan kacharichisqa kananchispaqqa Cristoq wañusqanpin iñinanchis kamachikuyninkunatapas kasukunanchis.
Jesuspa wañusqanpi iñisqanchistaqa rikuchisun kamachisqanman hina wañusqanta yuyarispa.
Jesusqa manaraq wañushaspa hunt’aq apostolninkunaman kamachiran wañusqanta yuyarinankupaq, paymi niran: “Kaytan ruwankichis yuyariwanaykichispaq ”, nispa.
Chay kamachikuytan Jehová Diospa testigonkunaqa kasukunku, paykunaqa ancha allinpaqmi qhawarinku Diospa Churinwan allinpi kasqankuta.
Kay watapi Jesuspa wañusqanta yuyarisun sábado 22 p’unchay marzo killapi, Inti haykuy qhepata.
Mink’aykikun chay sumaq huñunakuyman hamunaykipaq, chhaynapin Cristoq kamachikusqanta kasukunki.
Llaqtaykipi tiyaq mayqen Testigopas willasunki maypi ima horata aparikunanta.
Chay huñunakuypiñan astawan yachanki imakunata ruwanayki Cristoq wañusqan Adanpa huchanmanta kacharichinasuykipaq.
Kamaqninchismi Churinpiwan wañuymanta kacharichiwaranchis, chaytaqa pisi runakunalla allinta entiendenku.
Jesuspa wañusqanpi iñiqkunan ichaqa ancha kusikuyta tarinku, chaymi reparakun cristiano wayqe panankunaman apóstol Pedroq nisqanpi, paymi niran: ‘ Qankunaqa [...]
[Jesuspi] iñinkichis, hinaspa mana rimay atina hatun q’ochukuywan kusikunkichis, Diospa qankunata qespichisqasuykichismanta, chaypaqmi iñirqankichispas ’, nispa. Sichus tukuy sonqoykiwan Jesucristota munakunki wañusqanpitaq iñinki chayqa, kusikuytan tarinki huchamantapas wañuymantapas qespichisqa kanki. [5 paginapi dibujo] Jesusqa ch’uya kawsayninta qoran Adanpa huchanmanta kacharichiwananchispaq
[6 paginapi foto] Jesuspa wañusqanta yuyarikunqa 2008 wata sábado 22 p’unchay marzo killata, Inti haykuy qhepata
Kaykunamanta yachachin
1 de abril de 2008
¿Imaynapin Jesuspa wañusqan allinniykipaq kanman?
KAYKUNAMANTAN WILLAKUSHAN
3 ¿Imaynapin Jesuspa wañusqan allinniykipaq kanman?
7 ‘ Mana imapaq valeq kaqkunamanta ’ karunchakusun
KAY TAKIKUNATA TAKIKUNQA: 23, 84. 2 - 8 DE JUNIO 2008
11 Tukuy imapi Jehová Dioswan pusachikusun
9 - 15 DE JUNIO 2008
16 Wayna sipaskuna, kunan yuyarikuychis Ancha Hatun Kamaqniykichismanta
KAY TAKIKUNATA TAKIKUNQA: 68, 82.
16 - 22 DE JUNIO 2008
20 ¿Imaynatan qhawarinanchis casarakuyta wawayoq kaytapas kay tukukuy p’unchaykunapi?
KAY TAKIKUNATA TAKIKUNQA: 52, 72.
23 - 29 DE JUNIO 2008
25 ¿Iman kawsayninchispi cheqaqtapuni kusichiwasunman?
KAY TAKIKUNATA TAKIKUNQA: 9, 31.
Allin yuyaywan llamp’u sonqo kasun
“Wawqe - panakunata yuyarichiy [...] sumaq sonqo kachunku. ”
1, 2.
¿Imaninmi Biblia llamp’u sonqo kaymanta? ¿Imanaqtintaq llamp’u sonqo kananchis?
ANCHA munakuq Taytanchis Jehová Diosqa tukuy yachayniyoqmi.
Chaymi payman hap’ipakunchis pusawananchispaq (Sal.
48: 14).
Apóstol Pablon niran: “Sumaq sonqo - kayniykichisqa [otaq llamp’u sonqo kayniykichisqa] lliw runakunaq reqsisqan kachun ”, nispa.
* Qhawarisqanchis hina, llamp’u sonqo kayqa ancha allinmi.
Llamp’u sonqo kasqanchista rikuchinchis Jesucristoq kamachikusqanta kasukuspa, paymi congregacionpa Umanqa.
3, 4. a) Ejemplokunata willay llamp’u sonqo kay allinninchispaq kasqanmanta. b) ¿Imakunamantan yachasun?
Allin yuyaywan llamp’u sonqo kayqa allinninchispaqmi.
Chayta allinta entiendenapaq kay ejemplopi yuyaykusun: Gran Bretaña nacionpi terroristakunamanta cuidakunankupaqmi lliw avionpi viajaqkunata kamachikuran amaña wakin cosaskunata q’epinkupi apanankupaq, yaqa llapallankun makilla kasukuranku chay kamachikuyta.
Yuyaykullasuntaq kay ejemplopipas: choferkunaqa mayninpin huk carrokunaman campota qonanku pasanankupaq, chhaynapi mana accidentekuna kananpaq, carrokunapas carreteranta libre purinankupaq.
Mayninpin ichaqa sasa llamp’u sonqo kay.
Chayraykun llamp’u sonqo kananchispaq kaykunamanta yachasun: hukkaq, imarayku llamp’u sonqo kananchismanta; iskaykaq, kamachikuqkunata umalliqkunatapas imayna qhawarinanchismanta; kinsakaq, maykama llamp’u sonqolla kasukuq kananchismantawan.
¿Imanaqtinmi llamp’u sonqo kananchis?
¿Imanaqtinmi wakin hebreo esclavokuna patronnillankuwan qhepakuyta munaranku?
Imarayku llamp’u sonqo kananchista yachanapaqmi qhawarisunchis Moisespa kamachikuynin qelqapi huk kamachikuyta.
Chaypi nisqanman hina, hebreo esclavokunaqa qanchis wata serviyninkupin otaq kacharipuna wata (Jubileo) chayamuqtinmi libre kapunanku karan.
Ichaqa, esclavo mana ripuyta munaspaqa akllakunmanmi karan esclavolla kayta (leeychis Éxodo 21: 5, 6).
Chaytaqa akllakunman patronninta munakusqanrayku.
Patronnin sumaqta trataran chayqa, esclavoqa patronninta munakuspan kamachilla kayta akllakunman.
¿Imakunatan ruwasun Diosta runamasinchistapas munakuspa?
Ñoqanchispas Jehová Diosta munakuspanchismi mañakuypi payta servinanchispaq prometekuranchis, chayman hinataq kawsashanchispas.
Apóstol Juanmi qelqaran: “Diosta munakuspanchisqa kamachikusqankunatan kasukunchis, kamachikuyninkunaqa manataqmi sinchi sasachu ”, nispa.
Diosta munakuspaqa manan ñoqallanchispaqchu lliw imatapas munasunchis.
Runamasinchista munakuspapas paykunaq allinnintaraqmi ñawpaqta maskhasun ñoqallanchispata maskhananchismantaqa.
¿Imanaqtinmi llamp’u sonqo kananchis predicacionpi?
Tukuy imatapas allin yuyaywanmi ruwananchis rimananchispas hukkunata mana waqllichinapaq.
Sichus runamasinchista munakunchis chayqa, manan ima ruwayninchiswanpas wak llaqtayoqkunata wak costumbreyoqkunatapas hark’asunchu Diosmanta astawan yachanankuta.
Chayraykun hukkunata mana waqllichinapaqqa llamp’u sonqo kananchis.
Ejemplopaq, wakin misionerakuna acostumbrasqaña kashanku uyankuta allichakunankupaq mediaswan churakunankupaq ima chaypas, manañan chaykunata ruwankuchu sichus predicasqanku llaqtakunapi runakuna mana allinpaqchu chaykunata qhawarinku chayqa.
¿Imaynatan Dios munakuyninchis yanapawanchis ‘ aswan huch’uykaq ’ hina qhawarikunanchispaq?
Jehová Diosta munakuspaqa manan hatunchakusunchu.
Jesuspa qatikuqninkunan churanakuranku mayqenninkuchus kurak kasqankumanta, chaymi Jesusqa huk wawata chawpinkuman sayachispa paykunata niran: “Pipas ñoqaq sutiypi kay wawata chaskiqqa, ñoqatan chaskiwan, pipas ñoqata chaskiwaqtaqmi kachamuwaqniy Diosta chaskin, qankuna ukhupi aswan huch’uykaqmi qollanaqa kanqa ”, nispa.
Wakinninchispaqqa sasan kanman ‘ aswan huch’uykaq ’ hina qhawarikuyqa.
Huchayoq kasqanchisraykun sonqonchispas hatunchakuq kasqanraykun kurak kayta munasunman.
Huch’uyyaykukuq kaymi ichaqa yanapawasun llamp’u sonqo kananchispaq, hukkunata respetananchispaqpas.
Umalliqkunata llamp’u sonqolla kasukunanchispaq, ¿piqpa churasqan kasqankutan yuyarinanchis?
Chaymantapas, sichus allinpaq qhawarinchis Diospa churasqan umalliqkunata chayqa, makillan paykunata kasukusunchis.
Cheqaq cristianokunaqa llamp’u sonqollan kasukunchis Diospa churasqan umalliqkunataqa.
Chaymanta rimaspan apóstol Pablo Corinto llaqta cristianokunaman qelqaran: “Kaykunatan yachanaykichista munani, Cristoqa llapa qhariq umanmi, qharitaq esposanpa uman, Diostaq Cristoq uman ”, nispa.
¿Imatan rikuchinchis Diospa kamachikuyninta kasukuspa?
Diospa kamachisqanta llamp’u sonqowan kasukuspanchismi rikuchinchis munakuq Jehová Diosninchisman hap’ipakusqanchista.
Payqa yachanmi ima sasachakuykunapi tarikusqanchista, chaymi sumaq premiota qowasunchis payman hap’ipakusqanchisrayku.
Sichus pipas mana allinta tratawasunman, sinchitataq ñoqanchispaq phiñakunman chayqa, yuyarinanchismi apóstol Pabloq kay nisqanta: “Atisqaykichisman hina allinllatapuni ruwaychis llapa runawan sumaqpi kawsanaykichispaq ”, nispa.
Chaymantataq Pabloqa kamachiran: “Munasqa wawqe - panaykuna, ama qankuna kikiykichisqa vengakuychischu, aswanpas Diosman chaytaqa saqeychis pay muchuchinanpaq.
Diospa Simin Qelqan nin: ‘ Ñoqamanmi tupawan vengakunayqa, ñoqañan kutichipusaq, ninmi Señorqa ’ ”, nispa.
¿Imaynatan rikuchinchis Cristoq kamachisqanta kasukusqanchista?
Congregacionpipas kasunanchismi Diospa churasqan umalliqkunata.
Apocalipsis libropi hukkaq capitulopin Jesusta rikukun paña makinpi qanchis ‘ qoyllurkuna ’ hap’ishaqta.
Kay tiemponchispiqa chay ‘ qoyllurkunaqa ’ representankun llapa congregacionkunapi umalliqkunata.
Kay Diospa churasqan umalliqkunaqa Cristoq kamachisqantan kasukunku, pay hinataq munakuywan hukkunata tratanku.
Jesusmi ‘ allin yuyayniyoq hunt’aq kamachita ’ churaran tiempollanpi espiritual mikhunata qowananchispaq, llapan cristianokunataq makilla kasukunchis chay kamachiq nisqanta.
Allin yuyayniyoq hunt’aq kamachi qelqakuna ruwamusqanta estudiaspanchis chayman hina kawsaspanchismi rikuchinchis Cristoq kamachisqanta kasukusqanchista, chayta ruwaspataq yanapakushanchis Diospa llaqtanpi huk nisqalla thak kawsay kananpaq.
¿Maykaman kasukuq kananchis?
¿Hayk’aqmi kamachiqkunata mana kasukusunmanchu?
Llamp’u sonqoña kanchis chaypas manan runakunaq kamachisqanta kasunanchischu Diospa contranpi kamachiwaqtinchisqa.
¿Imatan ruwaranku ñawpaq siglo cristianokuna judío religionpi umalliqkuna Jesusmanta mana rimanankupaq kamachiqtinku?
Pedropas wakin apostolkunapas mana manchakuspan kutichiranku: “Diostan ñawpaqtaqa kasunayku, manan runakunatachu ”, nispa.
Kunan tiemponchispipas ‘ kamachikuqkuna ’ predicananchista hark’awaqtinchisqa manan paykunata kasunchischu, aswanpas mana reparachikuspallan predicanchis.
Wasin wasin predicananchista hark’awaqtinchispas, kallpachakunchismi hukniraymantañataq predicananchispaq, chayta ruwaspan hunt’ashanchis Diospa kamachiwasqanchista.
Huñunakunanchista hark’aqtinkutaq huch’uy t’aqakunallapin huñukunchis mana reparanankupaq.
¿Imaniranmi Jesús kamachikuqkunata kasuymanta?
Ichaqa Orqo patapi yachachishaspan Jesús llaqta kamachikuqkuna kasuymanta niran: “Pipas juezman quejakuspa camisaykita qechuyta munaqmanqa capaykitawanpas qoykapuy. Pipas [‘ pi kamachikuqpas ’, NM] kuskan leguata riysinaykipaq pusachikuqniykitaqa, huk leguata riysiy ”, nispa.
* Llamp’u sonqo kaywan runamasinchista yanapayta munaspaqa ‘ huk leguataraqmi ’ paykunawan risunman; arí, mañawasqanchismanta aswantaraqmi ruwapusunman.
¿Imanaqtinmi mana ni huk chhikallantapas kasunachu Diospa llaqtanmanta t’aqakuspa waqllisqa kaqta yachachiqkunata?
Kasukuqña kananchis chaypas, manan hayk’aqpas kasunanchischu Diospa llaqtanmanta t’aqakuspa waqllisqa kaqta yachachiqkunataqa.
Bibliaq yachachikuyninkunata mana qhellichananchispaq, Diospa llaqtanpi huk nisqalla kawsananchispaqpas.
Apóstol Pablo ‘ llulla wayqekunamanta ’ rimaspa niran: “Manapunin paykunataqa chhikallantapas kasurqaykuchu, cheqaq allin willakuykuna qankunapaq mana waqllichisqa kananpaq ”, nispa.
Pisillan Diospa llaqtanmanta t’aqakuspa waqllisqa yachachikuykunata mast’ariqkunaqa kanku, chaywanpas sichus chay yachachikuykunamanta uyarinchis chayqa, hunt’aq sonqo cristianokunaqa manan chhikallantapas kasunchischu.
Congregacionpi umalliqkunaqa llamp’u sonqon kananku
¿Imata ruwaspan ancianokuna huñunakuyninkupi llamp’u sonqo kasqankuta rikuchinkuman?
Congregacionpi umalliqkunaqa llamp’u sonqon kananku.
Apóstol Pablon qelqaran congregacionpi umalliqkuna “llamp’u sonqo ” kanankuta.
Llamp’u sonqo kasqankutan astawan rikuchinanku congregacionpaq arreglokunata ruwanankupaq huñunakuyninkupi.
Imatapas decidinankupaq manaña llapankuraqchu rimananku chaypas, rimay munaqqa rimallanmanmi ima yuyaykusqantapas.
Huñunakuypi Bibliaq nisqanta uyarispan mayninpi huk anciano cambianman ñawpaq yuyaykusqanta.
Munasqanman hinalla imapas ruwakunanta munananmantaqa allin yuyayniyoq llamp’u sonqo ancianoqa uyarinmi hukkunaq rimasqanta.
Qallariypi hukniraytaña sapankanku yuyaykunkuman chaypas, sichus ancianokuna Diosmanta mañakuspa, allinta yuyaykuspa, llamp’u sonqo kaywan decidinqaku chayqa, huk nisqallan llank’anqaku.
¿Imata ruwanankupaqmi ancianokuna kallpachakunanku?
Ancianokunaqa kallpachakunanku Diospa nisqanman hinapuni lliw imatapas ruwanankupaq.
Chayta ruwaspan Diospa ovejankunatapas sumaqta munakuywan michinqaku.
Apóstol Pedron niran: “Qankunaman hap’ichisqa kashaq Diospa ovejankunata allintapuni michiychis, makilla qhawaspa, ama kamachisqa hinachu, aswanpas sumaq munakuywan [...] tukuy sonqo llank’aychis ”, nispa.
¿Imaynatan lliw cristianokuna rikuchinkuman llamp’u sonqo kasqankuta?
Kurak wayqe panakunaqa anchata agradecekunku wayna sipaskunaq yanapayninta, respetowantaq paykunata tratanku.
Wayna sipaskunapas anchatan respetanku kurak wayqe panakunata askha wataña Jehová Diosta servisqankurayku.
Ancianokunaqa allin preparasqa wayqekunatan akllanku congregacionpi wakin llank’aykunapi yanapanankupaq, hinaspa paykunata preparanku Diospa ovejankuna michiypi yanapanankupaq.
Llapallanchismi kasukunanchis apóstol Pablo qelqasqanta: “Umalliykichiskunata uyariychis, paykunata kasuychis, paykunaqa qankunatan michishallasunkichispuni, qankunamanta Diosman cuenta qonayoq kasqankuta yachaspa. Paykunata kasuychis kusisqa llank’anankupaq, mana chayqa llakisqan kankuman, qankunapaqpas manan allinniykichispaqchu kanman ”, nispa.
Llamp’u sonqo kasunchis familia ukhupi
¿Imanaqtinmi llamp’u sonqo kananchis familia ukhupi?
Familia ukhupipas llamp’u sonqon kananchis (leeychis Colosenses 3: 18 - 21).
Biblian willan familia ukhupi kaqkuna ima ruwanayoq kasqankuta.
Qosan esposaq umanqa, paymi umallinan wawankunata yachachiypi.
Esposaqa kasunanmi qosanpa kamachikusqanta, wawakunapas kallpachakunankun kasukuq kanankupaq, chhaynapin Señorta kusichinqaku.
Sichus tayta mamakunapas wawakunapas llamp’u sonqo kanqaku chayqa, familia ukhupin huk nisqalla thak kawsay kanqa.
Ichaqa mayninpiqa manapaschá llamp’u sonqochu kananku.
Hayk’aq llamp’u sonqo kananchista yachanapaq qhawasun Bibliapi iskay ejemplokunata. 19, 20. a) ¿Imatan Elí mana ruwaranchu llamp’u sonqo kaspa?
Samuel huch’uyllaraq kashaqtinmi Elí Israel llaqtapi uma sacerdote karan.
Eliq churinkuna Hofniwan Finehaswanmi “Diosta mana manchakuq millay karqanku ”.
Paykunan mana allinkunata ruwaqku, Dios yupaychana karpa haykuna punkupi llank’aq warmikunawanpas puñuqku.
¿Imatan Elí ruwaran chayta yacharuspa?
Churinkunata niran: Jehová Dios contra huchallikunkichis chayqa, manan pipas qankunamanta Diosman valekuq kanmanchu, nispa.
Ichaqa manan churinkunata imanaranpaschu chay millaykuna ruwasqanmanta aswanpas hinallatan qhawaran.
Chaymi churinkunaqa millayllatapuni ruwasharanku, chayraykun Jehová Diosqa yuyaykuran paykuna wañuchiyta.
Churinkunaq wañupusqanta yacharuspan Elipas wañupullarantaq.
¡Mana allinpin paykuna tukupuranku!
Qhawasqanchispas hina, Eliqa llamp’u sonqollawanmi churinkunaq mana allinkuna ruwasqankuta qhawaran, chayqa manan allinchu karan (1 Sam.
2: 12 - 17, 22 - 25, 34, 35; 4: 17, 18).
Kunan ichaqa qhawarisun imaynata Jehová Dios angelninkunata tratan chayta.
Profeta Micayan huk rikhuriypi rikuran Jehová Dios angelninkunawan huñukusqanta.
Profetaq rikusqanpin Jehová Diosqa Israel llaqtapi millay rey Ahabmanta rimaspa angelninkunata tapuran: ¿Mayqenniykichistaq Ahabta engañamuwaqchis guerraman rinanpaq hinaspa chaypi wañunanpaq? nispa.
Hinaspan uyariran angelkunaq yuyaykusqanta, wakinmi niranku hukta, wakinkunataq huk hinata.
Chayllamanmi huk ángel Jehová Diosman qayllaykuspa niran: Ñoqa risaq, nispa.
Chaymi Jehová Diosqa tapuran imayna ruwananta.
Ángel willaqtintaq Jehová Diosqa allinpaq qhawariran angelpa nisqanta, chaymi kacharan yuyaykusqanman hina ruwamunanpaq (1 Rey.
22: 19 - 23). ¿Imatan kay willakuymanta Dios serviq familiakuna yachankuman?
Allin uyariq kayta kasukuq kaytawan. Familiapi umalliqkunaqa uyarinankun esposanpa rimasqanta wawankunaq rimasqantapas.
Esposawan wawakunawantaq kasunanku familiapi umalliq decidisqanta, manaña paykunaq yuyaykusqankuman hina decidiqtinpas, Jehová Diosmi qosataqa churan familiapi uma kananpaq.
¿Imamantan qatimuq estudiopi yachasunchis?
¡Anchatan Jehová Diosta agradecekunchis llamp’u sonqo kananchispaq kamachikuyninkuna yuyarichiwasqanchismanta! (Sal. 119: 99.)
Qatimuq estudiopin yachasunchis imaynata llamp’u sonqo kay casadokunata yanapanman kusisqa kawsanankupaq chayta.
Quechua rimaypiqa manan huk simillawan t’ikrayta atikunchu griego rimaypi “llamp’u sonqo ” nisqa simita.
Huk diccionario nin: “Llamp’u sonqo runaqa derechonpiña kashaqtinpas manan munasqanman hinallachu imatapas ruwakunanta munan, aswanpas hukkunaq yuyaykusqanta uyarin, sumaqtataq tratanpas ”, nispa.
Llamp’u sonqo runaqa manan hukkunata obliganchu kamachikuykunata mana pantaspa hunt’ananpaq, nitaq nishutachu derechonkunatapas respetachiyta munan.
Qhaway “La actitud cristiana ante el servicio obligatorio ” nisqa temata, chayqa tarikun 2005 wata 15 febrero La Atalayapi, 23 - 26 paginakunapi.
¿Imanispan kutichiwaq?
• ¿Imaraykun llamp’u sonqo kananchis?
• ¿Imaynatan ancianokuna rikuchinku llamp’u sonqo kasqankuta?
• ¿Imanaqtinmi familiapi kaqkuna llamp’u sonqo kananku?
[9 paginapi foto]
Congregacionpi umalliqkunaqa Cristo hina llamp’u sonqo kaspan hukkunata sumaqta tratanku
[10 paginapi foto]
Ancianokuna huñunakuyninkupi huk sonqolla imatapas ruwanankupaqqa Diosmanta mañakunanku, allinta yuyaykunanku, llamp’u sonqotaq kanankupas
¿Imatan casadokuna ruwananku kusisqa kawsanankupaq?
“Yachay kaqtinmi wasiqa perqakun, allin yuyay kaqtinmi qaqata sayan. ” (PRO.
24: 3.)
¿Imaynatan Dios yachayniyoq kasqanta rikuchiran Adán sapallanraq kashaqtin?
TUKUY yachayniyoq Taytanchis Jehová Diosqa yachanmi imachus allinninchispaq kasqanta.
Jehová Diosqa yacharanmi kayta: runakunapaq munaynin hunt’akunanpaqqa “manan allinchu [karan Edén huertapi] qhariq sapallan kanan ”.
Diosqa munaranmi casado warmi qhari wawayoq kaspa pachantinman hunt’anankuta (Gén.
1: 28; 2: 18).
¿Imatan Jehová Dios qallarichiran runaq allinninpaq?
Jehová Diosmi niran: “Paypaq hinapuni yanapaqninta ruwapusaq ”, nispa.
Hinan Jehová Diosqa runata misk’ita puñurachispa huknin waqtanninta horqoran, chay waqtanmantataq ch’uya sumaq warmita ruwaran, hinaspan qhariman pusaran.
Chaymi qhariqa niran: “¡Kaymá!
Tulluy tulluyoqqa, aychay aychayoqqa, kaymi ‘ Warmi ’ sutiyoq kanqa qharimanta horqosqa kasqanrayku ”, nispa.
Evaqa Adanpaq hinapunin karan, paypas Diosman rikch’akuq ch’uya kamasqa karan, chaywanpas manan Adanwan kaqllachu karan imayna yuyaykuyninpi tratayninpipas.
Qhawasqanchis hina, Jehová Diosmi casado kawsaytaqa qallarichiran.
Adanwan Evawanqa kusisqan casarakuranku Diospa munayninman hina, casarakusqanku qhepamantaq sumaqta yanapanakunanku karan (Gén.
1: 27; 2: 21 - 23).
¿Imaynatan askha runakuna qhawarinku casarakuyta?
¿Ima tapukuykunan kan casado kawsaymanta?
Ichaqa manan Dioschu huchayoq chhaynapi kawsasqankumantaqa.
Askha runakunan mana allinpaq qhawarinku casarakuyta, paykunan ninku: Manañan allinñachu casarakuyqa, llakikuykunallatan apamun, nispa.
Askha casarakuqkunataq t’aqanakapunku.
Chaymantapas askha tayta mamakunan wawankuta manaña munakunkuchu.
Wakintaq k’aminakushaspanku wawankumanta rimayta qallarinku amenazanakunankupaq, chhaynapi munasqankuman hina imapas ruwakunanpaq.
Chhayna sasa tiempopitaq kawsashanchis chayqa, ¿imatan cristiano casadokuna ruwankuman kusisqa kawsanankupaq?
¿Imaynatan llamp’u sonqo kay, Dios kasukuypas casadokunata yanapanman mana t’aqanakunankupaq?
¿Unayña kusisqa kawsaq casadokunamanta imatan yachasunman?
Jehová Diospa kamachikuyninkunata kasukusun
a) ¿Imanispan apóstol Pablo kamachiran casarakuy munaqkunata?
b) ¿Imatan ruwanku Diosta kasukuq cristianokuna?
Diospa yuyaychasqanmi apóstol Pablo viudakunata kamachiran, wakmanta casarakuyta munaspaqa ‘ Señorpi iñiqllawan ’ casarakunankupaq.
Judío cristianokunaqa yacharankuñan iñiqmasillankuwan casarakuymantaqa.
Ñawpaq Israel llaqtanmanmi Jehová Diosqa kamachiran mana Dios serviq wak llaqtayoq runakunawan ama casarakunankupaq. ¿Imanaqtinmi chayta kamachiran?
Diosmi niran: “[Wak llaqtayoqqa] wawaykichistan Señor Dios servinankuta waqllichinqa, hinaspa wawaykichis wak dioskunata servinqaku.
Hinan Señor Diosqa qankuna contra sinchita phiñakuspa ñawi ch’ipiq - niypi ch’usaqyachisunkichis ”, nispa (Deu. 7: 3, 4).
¿Imatan Dios munan kay tiempopi serviqninkunamanta?
‘ Señorpi iñiqllawan ’ casarakunankuta, bautizasqa cristianokunallawan.
Diospa kamachikusqanman hina casarakuspaqa allintan ruwashanchis.
¿Imaynatan casarasqakunapas qhawarinallankutaq?
Jehová Diosqa ancha valorniyoqtan qhawarin casarakuqkuna prometenakusqankuta.
Adán Evaq casarakusqankumanta rimaspan Diospa Churin Jesús niran: “Runaqa Diospa hukllachasqantaqa ama t’aqachunchu ”, nispa.
Salmo takita qelqaqmi yuyarichiwanchis promesakunata hunt’anapuni kasqanta: ‘ Gracias qoy sacrificiota Diosman hayway, prometekusqaykikunata Ancha Hatun Diospaq hunt’ay ’, nispa (Sal.
50: 14). Chayllaraq casarakuqkuna kusisqaña kashanku chaypas, yachanankun prometenakusqankuta hunt’anankupuni kasqanta (Deu.
23: 21).
¿Imatan yachasunman Jeftemanta? Jeftemanta rimasunchis.
Paymi Israel llaqtapi umalliq karan yaqa waranqa iskay pachak wata ñawpaqta manaraq Jesús hamushaqtin.
Paymi Jehová Diosman prometekuran: “Ñoqamanchus Amón runakunata hap’ichiwanki chayqa, paykunata atiparqospa kutipushaqtiy, mayqenchus wasiymanta ñawpaqta taripamuwanqa, chaytan qanman ruphachina sacrificiota haywamusqayki ”, nispa.
Mizpá llaqtapi wasinman Jefté kutipuqtintaq sapallan ususin taripaqnin lloqsimuran. ¿Imatan Jefté ruwaran? ¿P’akiranchu Diosman prometekusqanta?
Aswanmi niran: “Señor Diosmanmi prometekurqani, chaytaqa hunt’asaqpunin ”, nispa (Jue.
11: 30, 31, 35). Jefteqa hunt’aranpunin prometekusqanta mana mirayniyoqña qhepapunan karan chaypas.
Jefteq prometekusqan manaña casarakuy promesachu karan chaypas, prometekusqanta hunt’asqanqa allin ejemplon casadokunapaq.
¿Imatan casadokuna ruwankuman kusisqa kawsanankupaq?
¿Imakunamanmi yachakunanku casarakuqkuna?
Askha casadokunan kusisqa yuyarinku reqsinakushasqanku tiempota.
Ancha kusikuymi paykunapaq karan sapa p’unchay astawan reqsinakuyninku.
Reqsinakusqankuman hinataq astawanraq munanakuranku.
Wakin llaqtakunapiqa tayta mamakunallan rimanakuspa wawankuta casarachinku, chhayna casarakuqkunapas yachakunallankutaqmi casado kawsayman.
Huk qosan nin: “Qallariypiqa sasan ñoqaykupaq karan casado kawsayman yachakuy, manañan soltero hina kawsayta atiraykuchu.
Tiempowanñan entienderayku amigoykuwan familiaykuwan manaña nishuta huñunakunaykuta ”, nispa.
Kinsa chunka wataña casarasqa qosapas willallantaqmi imaynas payqa esposanwan rimanakusparaq imatapas decidinan karan chayta.
Kunankamapas payqa ima ruwananpaqpas may rinanpaq invitaqtinkupas esposanwanraqmi riman, chayman hinañan imatapas decidin.
Chayta ruwanankupaqmi casadokunaqa llamp’u sonqo kananku (Pro.
13: 10).
8, 9. a) ¿Imanaqtinmi casado warmi qhari sut’illanta rimanakunanku?
b) ¿Imakunatan casadokuna allin yuyaywan decidinanku?
Wakin casarakuqkunaqa manan kaq llaqtallamantachu kanku, nitaq kaq costumbrekunallayoqchu kankupas.
Chhayna kaqtinqa astawanraqmi kallpachakunanku sut’illanta rimanakunankupaq.
Warmiwan qhariwanqa hukniraymantan willanku yuyaykusqankuta.
Manan ima rimasqallanwanchu qosapas esposapas reqsichikunku imayna kasqankuta, aswanpas imayna rimasqankuwanmi.
Mana rimaspallapas reqsichikunkumanmi imayna kasqankuta (Pro.
16: 24; Col. 4: 6).
Chayrayku qosawan esposawan kusisqa kawsanankupaqqa allin yuyaywan tukuy imatapas reparaq kananku (leeychis Proverbios 24: 3).
Askha casadokunaq willasqankuman hina, casado kawsaypi kusikuy kananpaqqa, allin yuyaywanmi decidinanku hayk’a tiempota qonqaku pukllaykunaman huk ruwaykunamanpas chayta.
Yaqapaschá soltero kashaspa qosapas otaq esposapas anchata qokuqku wakin pukllaykunaman, huk kusirikuykunamanpas.
Chhayna kaqtinqa kallpachakunankun amaña chaykunaman nishuta qokunankupaq.
Kallpachakunallankutaqmi amaña nishu tiempota familiankuwan pasanankupaqpas.
Casado warmi qhariqa tiempotan hap’inanku Dios serviyninkuta huk ruwaykunatapas kuska ruwanankupaq.
¿Imanaqtinmi casarasqa wawakunapas tayta mamankupas llamp’u sonqo kananku?
Casarakuqqa taytantapas mamantapas saqepunmi (leeychis Génesis 2: 24).
Chaywanpas casarakuqkunaqa respetashanallankun tayta mamankuta, chaytan Diosqa kamachin.
Chaymi casarakuqkunaqa watukunallanku familiankuta.
Iskay chunka phisqayoq wataña casarasqa cristianon niran: “Esposaypa munasqanmi mayninpi mana tupaqchu familiaykuq munasqanwan, chaymi sasa ñoqapaq karan.
Ichaqa Génesis 2: 24 nisqanmi yanapawaran allinta decidinaypaq.
Yachanin familiaykupi interesakunayta, ichaqa chay texton yachachiwaran esposaypiraq ñawpaqta interesakunayta ”, nispa.
Casarakuqkunaq tayta maman llamp’u sonqo kaspaqa entiendenqakun casarasqa wawanku sapaq familiaña kasqanta chaypitaq qosa umalliq kasqantapas.
11, 12.
¿Imanaqtinmi casadokuna kuska estudiananku Diosmantapas kuska mañakunanku?
Sichus Dios serviq casarasqakuna sapa semana kuska Bibliata estudianqaku chayqa, paykunaq allinninpaqmi kanqa.
Askha familiakunan chayta ruwaspa allinta yanapachikushanku.
Wakinpaqqa sasapaschá kanman sapa semana kuska estudiayqa.
Huk qosan niran: “May allinpunin kanman karan sichus casarakusqaykumantapacha esposaywan kuska estudianaykupaq huk horariota churakuykuman karan chayqa, anchatataq kallpachakuykuman karan chay horarioykuta hunt’anaykupaq ”, nispa.
Chay qosan nillantaq: “Kunanqa anchatan esposayqa kusikun estudiashaspayku Bibliamanta sumaq yachachikuykunata entiendeqtiyku ”, nispa.
Diosmanta kuska mañakuypas ancha allinpunin.
Sichus casadokuna Diosman allinta hap’ipakunqaku chayqa, aswan hukllachasqan kawsanqaku.
Huk cristianon willakun: “Sichus esposaykita phiñarachinki chayqa, kaq ratun disculpakunayki pisillapiña pantaruranki chaypas, chaymantapas esposaykiwan kuska Diosmanta mañakushaspa rimawaqmi pantarusqaykimanta, chhaynapin rikuchinki sonqomantapuni disculpakusqaykita ”, nispa.
Llamp’u sonqo kasun casado kawsaypi
¿Imaniranmi apóstol Pablo casadokunaq warmi qhari puñuyninkumanta?
Kay pachapi runakunaqa qhelli kaqtan ruwanku warmi qhari puñuyninkupi. Diosta serviq casado cristianokunaqa manan chay qhellikunata ruwankuchu.
Apóstol Pablon ichaqa warmi qhari puñuymanta niran: “Qosaqa esposanpaq qosa kasqanta hunt’achun, hinallataq esposapas qosanpaq hunt’achun.
Esposaqa manan kikin cuerponmantaqa sapallanchu munayniyoq, aswanpas qosanpiwanmi, hinallataq qosapas manan kikin cuerponmantaqa sapallanchu munayniyoq, aswanpas esposanpiwanmi ”, nispa.
Chaymantan apóstol Pablo kamachiran: “Warmi - qhari puñukuyniykichistaqa ama hark’anakuychischu, aswanpas iskayniykichis rimanaykukuspa huk pisi tiempolla puñukuyniykichista saqeriychis, Diosmanta mañakunaykichispaq tiempoykichis kananpaq ”, nispa.
Ichaqa nillarantaqmi: “Chaymantaqa kaqlla puñukapuychis, paqtan saqra huchallichisunkichisman, cuerpoykichista mana sujetayta atiqtiykichis ”, nispa.
Mañakuymanta rimaspan apóstol Pablo cristianokunata kallpachasharan Dios serviyninkuta ñawpaqman churanankupaq.
Ichaqa yuyarichillarantaqmi casado kawsaypi warmi qhari puñuyninkuta ama qonqanankutapas.
¿Ima kamachikuykunan casadokunata yanapanman warmi qhari puñuyninkupi?
Qosapas esposapas sut’illantan rimanakunanku, entiendenankutaqmi warmi qhari puñuyninkupi mana sumaq tratanakuy kaqtin problemakuna kananta (leeychis Filipenses 2: 3, 4; tupachiy Mateo 7: 12).
Chaykunan mayninpi suceden casado kawsaypi hukninku mana Dios serviq kaqtin.
Chhaynapiña tarikuspapas Dios serviq casadokunaqa allin ruwayninkuwan sumaq tratayninkuwanmi sumaqta kawsankuman (leeychis 1 Pedro 3: 1, 2).
Sichus casarasqakuna munanakunqaku, Jehová Diosta munakunqaku, llamp’u sonqotaq kanqakupas chayqa, kusisqan kawsanqaku.
¿Imaynata casadokuna respetanakuspa kawsankuman?
Ejemplopaq, tukuy imapipas esposanpa imayna sientekusqantan uyarin.
Wakinpaqqa chay ruwayqa sasapaschá kanman.
Tawa chunka qanchisniyoq wataña casarasqa cristianon nin: “Astawanraqmi kallpachakunay esposaypa imayna sientekusqanta uyarinaypaq ”, nispa.
Esposakunatapas Bibliaqa kamachinmi qosankuta anchata respetanankupaq.
Sichus huk esposa qosanmanta mana allinta riman otaq hukkunaman willan imakunapi qosan pantasqanta chayqa, manan qosanta respetashanchu.
Proverbios 14: 1 nin: “Yachayniyoq warmiqa wasintan sayarichin, mana yuyayniyoqmi ichaqa makinkunawan thunin ”, nispa.
Ama Saqraman campota qosunchu
¿Imaynatan casadokuna Efesios 4: 26, 27 nisqanta kasukunkuman?
Biblian nin: “Phiñakunkichischus chayqa, ama huchallikuychischu, ama p’unchay ch’isiyaqqa phiñasqa kaychischu, amapuni imaynallamantapas saqraq huchallichinasuykichistaqa munaychischu ”, nispa.
Sichus casarasqakuna kasunqaku Bibliaq kay nisqanta chayqa, allichanqakun ima problemankutapas, manañataq huk problemakunapipas rikukunqakuñachu.
Huk esposan willakun: “Qosaywan imallamantapas phiñanarachikuspaykuqa rimaykupunin allipunakapunaykukama askha horataña rimanayku kaqtinpas ”, nispa.
Kay esposaqa nillantaqmi: “Qosaywanmi rimanakurayku imamantapas phiñachinakuspaykuqa allipunakapunaykupaq, ima mana allin ruwasqaykutapas qonqapunaykupaq.
Chaymi huk kaq p’unchaypaqqa phiñachinakusqaykutaqa manaña yuyariqchu kayku ”, nispa.
Chayta ruwaspan paykunaqa ‘ manapuni imaynallamantapas saqraq huchallichinanta munarankuchu ’.
Sichus yuyaykunki qosayki otaq esposayki mana qanpaq hina kasqanta chayqa, ¿imatan ruwawaq?
Yuyaykunkipaschá qosayki otaq esposayki mana qanpaq hinachu kasqanta.
Qhawarinaykipaqqa manapaschá casado kawsayniykipi munanakuy kanchu huk familiakunapi hina.
Sichus chhaynata yuyaykushanki chayqa, yuyarinaykin imaynata Dios casado kawsayta qhawarisqanta.
Diospa yuyaychasqanmi apóstol Pablo cristianokunata niran: “Casarakuytaqa lliwlla ancha allinpaq hap’ichunku, casarasqakunapas amataq wasanchanakuchunkuchu.
Ichaqa qhelli huchapi puriqkunatan wasanchaqkunatawanmi Diosqa huchachanqa ”, nispa.
Bibliaqa nillantaqmi: ‘ Kinsanpasqa q’aytuqa sasatan p’itikun ’, nispa (Ecl.
4: 12).
¿Diosta serviq casadokuna imamantan seguro kashanku?
Dios serviq casadokunaqa atinkumanmi kusisqa kawsayta, ichaqa kallpachakunanku llamp’u sonqo kanankupaq.
Jehová Diospa testigonkuna ukhupi askha casadokunan chayta ruwaspa kusisqa kawsashanku.
¿Imanispan kutichiwaq?
• Casadokunaqa kusisqan kawsankuman, ¿imaynapin chayta yachanchis?
• ¿Imatan casadokuna ruwankuman kusisqa kawsanankupaq?
• ¿Imaynan casadokuna kananku?
[15 paginapi foto]
Qosawan esposawanqa ñawpaqtan rimanakunanku manaraq ima invitaciontapas chaskishaspa otaq imataña ruwanankupaqpas
[16 paginapi foto]
Kaq p’unchaylla allipunakapuychis, amataq “imaynallamantapas saqraq huchallichinasuykichistaqa munaychischu ”
Jehová Diosqa uyarinmi rogakusqanchista
“Señor Diosqa chanin runakunatan qhawashan, waqyakusqankutapas makillan uyarishan. ” (SAL.
34: 15.)
1, 2. a) ¿Imaynapin askha runakuna tarikushanku?
b) ¿Imaraykun kay tiempopi ñak’ariykuna kan?
ASKHA runakunan hatun llakipi tarikushanku, qanpas chhaynapipaschá tarikushanki.
Kay millay pachapin waranqanpi runakuna sapa p’unchay askha problemakunapi rikukushanku.
Wakinqa sinchitan chay ñak’ariykunawan llakikunku.
Salmo qelqaq David hinan sientekunku, paymi niran: “Mana kallpayoq ñut’ullañan kashani, sonqoy phataqeqtinmi qaparini.
Sonqoymi phataqeshan, manañan kallpay kapunchu, ñawiypas ayphayapunñan ”, nispa (Sal.
38: 8, 10).
Cristianokunaqa yachanchismi imarayku kunan tiemponchispi ñak’ariykuna kasqanta.
Bibliaq nisqan hina, Jesús runakunawanña mana rikuylla kashasqan tiempopiqa askha ‘ ñak’ariykuna ’ kanan karan.
Griego rimaypiqa onqokushaq warmiq sinchi nanaynintan “ñak’ariy ” nikullantaq.
Imaynan warmiqa onqokushaspa sinchita ñak’arin, chay hinatan runakunapas sinchita ñak’arishanku kay ‘ sasa tiempokunapi ’.
Jehová Diosqa yachanmi llakikuyninchiskunata
¿Imaynapin cristianokuna tarikunchis?
Cristianokunapas lliw runakuna hinan imaymana sasachakuykunapi tarikunchis, yachanchistaqmi astawanraq chay sasachakuykuna yapakunantapas.
Chaymantapas cristianokunataqa ‘ saqran ’ iñiyninkupi urmachiyta munashan.
Chayraykun mayninpi David hina nisunman: “K’amisqawanmi sonqoyqa phatan, naq’epushanin pisi kallpayashanin.
Pillapas llakipayawaqniytan suyakusharqani, manataq chayqa karqanchu, sonqochaykuwaqniykunatan suyakusharqani, manataq pillapas karqanchu ”, nispa (Sal.
69: 20).
Llakikuypi tarikuspa kallpata hap’inanchispaq, ¿imata yuyarinanchis?
Chhaynaqa, ¿manachu Davidpaq ima suyakuypas karanña?
Chaymi kaq salmollapitaq David qelqaran: “Señor Diosqa wakchakunatan uyarin, manataqmi pisichanchu preso apasqa llaqtantapas ”, nispa (Sal. 69: 33).
Mayninpiqa presopas kashasunman hinan sientekunchis sinchita llakikuykuna ñit’iwaqtinchis.
Razonwanmi mayninpiqa nisunman, manan hukkuna yachankuchu imayna llakipi tarikusqayta, nispa.
Jehová Diosmi ichaqa yachan ima llakipi tarikusqanchista, chayta yuyarispan ñoqanchispas David hina kallpata hap’isunman (Sal.
34: 15).
¿Imatan Salomón sut’ita yacharan?
Davidpa churin Salomonmi Jerusalenpi yupaychana wasita inaugurashaspa sut’incharan Jehová Dios runakunaq llakikuyninta yachasqanta (leeychis 2 Crónicas 6: 29 - 31).
Jehová Diostan rogakuywan mañakuran ‘ sonqonkupi llakikuq ’ runakunaq mañakusqankuta uyarinanpaq.
Jehová Dios, ¿uyarinmanchu karan chay runakunaq mañakuyninta?
Salomonqa sut’itan yacharan llakisqa runakunaq rogakusqanta Jehová Dios uyarinanta yanapanantapas.
Jehová Diosqa ‘ reqsinmi runakunaq sonqontapas yuyaykusqankutapas ’.
¿Imarayku chayta ruwasunman?
Ñoqanchispas Jehová Diosmanmi willakusunman ‘ sonqonchispi kaq llapan llakikuyninchiskunata ’.
Jehová Diosqa yachanmi llakikuyninchiskunata, interesakuntaqmi sapankanchispi, chayta yachayqa anchatan kallpachawanchis.
Apóstol Pedro niran: “Tukuy llakikuyniykichista Diosman saqeychis, paymi qankunataqa cuidashasunkichis ”, nispa.
Rikusqanchis hina, Jehová Diosqa llakikunmi ñoqanchismanta.
Jehová Diosqa munakuywanmi cuidawanchis, chaymi Jesusqa niran: “¿Manachu iskay pichitankaqa pisi qolqeman vendekun?
Chaywanpas, manan huknillanpas wañunchu Yayaykichis mana munaqtinqa.
Qankunaqqa chukchaykichispas llapanmi yupasqa kashan.
Chay hinaqa, aman manchakunkichischu, qankunaqa askha pichitankamantapas aswan chaniyoqmi kankichis ”, nispa.
Jehová Diosmi yanapawasun
¿Pin yanapawasunman?
Jehová Diosqa atiyniyoqmi yanapawananchispaq yanapaytataq munawanchispas, chaytan yuyarinanchis llakikuykunapi tarikuspaqa.
“Diosqa pakaykukunanchismi kallpachawaqninchismi, llaki - phutiyninchispi usqhaylla yanapaykuwaqninchismi. ” (Sal. 34: 15 - 18; 46: 1.)
¿Imaynatan Jehová Dios yanapawanchis?
Chaypaq qhawasun 1 Corintios 10: 13 textoq nisqanta, chaypin nin: “Diosqa hunt’aqpunin. Maykamachus pruebata muchuyta atiwaqchis chaykamallan Diosqa probachisunkichis, chaypin kallpachasunkichis qaqata sayanaykichispaq, ahinapin [Diosqa] yanapasunkichis chay pruebamanta lloqsinaykichispaq ”, nispa.
Chay textoq nisqan hina, Jehová Diosqa chinkachinmanmi sasachakuyninchista otaq kallpata qowasunman aguantananchispaq.
Imaynaña kaqtinpas Jehová Diosqa yanapawasunpunin.
¿Imatan ruwananchis Jehová Dios yanapawananchispaq?
Dios yanapawananchispaq, ¿imatan ruwananchis?
Yuyarisun Pedroq nisqanta: “Tukuy llakikuyniykichista Diosman saqeychis ”, nispa.
¿Imaynatan llakikuyninchista Jehová Diosman saqenchis?
Manan nishutachu llakikuyninchispi yuyaykunanchis, aswanpas pacienciawanmi suyakunanchis Dios imapas necesitasqanchista qowananchista.
Chaymantapas Jehová Diosmanmi hap’ipakunanchis ama kallpanchismanchu nitaq yachayninchismanpaschu.
Chaypaqmi ichaqa huch’uyaykukuq kananchis.
“Atiyniyoq Diospa qayllanpi ” huch’uyaykukuspaqa rikuchisunmi Jehová Diospa yanapayninta necesitasqanchista (leeychis 1 Pedro 5: 6).
Huch’uyyaykukuq kaspaqa aguantasunmi Jehová Diospa mana hark’asqan pruebakunata.
Munanchisña Jehová Dios llakikuyninchiskunata kaq pacha chinkachinanta chaypas, Jehová Diospin suyakunanchis, paymi yachan hayk’aqchus imaynatachus yanapawananchista (Sal.
54: 7; Isa.
41: 10).
¿Ima llakikuynintan David Jehová Diosman saqeran?
Salmo 55: 22 textopin David niran: “Señor Diosman llakipakuyniykikunata saqey, paymi qaqata sayachisunki, manan hayk’aqpas chanin runataqa urmachisqa kananta munanqachu ”, nispa.
Chaytan Davidqa qelqaran sinchi llakikuypi tarikushaspa (Sal.
55: 4). Churin Absalonmi pay kikin rey churakuspa David contra hatariran.
Davidpa ancha confianzan Ahitofelpas Absalontan yanaparan Davidpa contranpi hatarinanpaq, Ahitofelqa Davidpa allin yuyaychaqninmi karan.
Mana wañuchinankupaqmi Davidqa Jerusalenmanta ayqeran (2 Sam.
15: 12 - 14).
Chhayna sasachakuypiña rikukushaspapas Davidqa confiashallaranmi Jehová Diospi, manataqmi Jehová Diosqa Davidta saqerpariranchu.
¿Imata ruwananchis llakikuykunapi tarikuspa?
Ñoqanchispas David hinan lliw llakikuyninchiskunata Jehová Diosman willakusunman.
Chaytan apóstol Pablopas niwanchis (leeychis Filipenses 4: 6, 7).
¿Imatan Jehová Dios qowasunchis tukuy sonqo payman mañakuqtinchis?
‘ Runakunaq mana aypay atisqan thak - kaytan qowasunchis, chay hinapin sonqonchistapas yuyayninchistapas Jesucristopi Diosqa waqaychanqa. ’
¿Imaynatan Diospa ‘ thak - kaynin ’ sonqonchistapas yuyayninchistapas waqaychan?
¿Diosmanta mañakuqtinchis llakikuyninchiskuna tukunmanchu?
Yaqapaschá tukukunman, ichaqa entiendenanchismi Jehová Dios mayninpi mana munasqanchisman hinachu mañakusqanchista kutichiwananchista.
Ichaqa Diosmanta mañakuqtinchisqa manañan nishutachu llaki ñit’iwasunchis.
Diospa ‘ thak - kayninmi ’ yanapawasun mana llakisqa kawsananchispaq, sinchi llakikuypi tarikuqtinchistaq sonqonchistapas yuyayninchistapas waqaychanqa, imaynan soldadokunapas huk llaqtata enemigonkunamanta waqaychanku otaq hark’anku hinata.
Chaymantapas Diospa thak kayninqa yanapawasunmi manchakuyninchiskunata llakikuyninchiskunatapas atipananchispaq, tukuy imatapas allinta yuyaykuspa ruwananchispaqpas (Sal.
145: 18).
¿Imaynatan thakpi kasunman llakikuykunapi tarikushaspapas?
¿Llakikuykunapi tarikuspa thakpi kayta atisunmanchu?
Atisunmanmi, chaypaq huk ejemplota qhawarisunchis.
Fabricapin huk jefe millayta tratan huk llank’apakuq runata.
Chaymi chay llank’apakuqqa fabricaq dueñonman willakun chay jefe millayta tratasqanmanta.
Chay dueñoqa llamp’u sonqo sumaq runan, chaymi llank’apakuq runata llakipayaspa nin: Ama llakikuychu pisi tiempollamantan chay jefeqa lloqsipunqa kay fabricamanta, nispa.
Llank’apakuqqa reparanmi Fabricaq dueñon payta entiendesqanta, yachantaq pisi tiempollaña chay jefe llank’anantapas, chaymi kallpata hap’in llank’ashanallanpaq hinaña huk chhikan tiempotaraq chay jefeta aguantanan kaqtinpas.
Chay dueño hinan Jehová Diosqa entienden imaynapi tarikusqanchista. Chaymantapas, Jehová Diosqa prometewanchismi ‘ kay pachapi kamachikuq qollana qarqosqa kananta ’.
¡Anchatan kallpachawanchis chay yachayqa!
¿Diosmanta mañakuspapas imatawanmi ruwananchis?
Llakikuyninchiskunata Jehová Diosman willakusqanchis qhepaman, ¿imatan ruwananchis?
Mañakusqanchisman hinan ruwananchis.
Davidmanta yachasunchis, rey Saulmi runankunata kacharan Davidta wañuchimunankupaq, chayta yachaspan Davidqa Diosman mañakuran: “¡Diosníy, awqaykunamanta hark’aykuway, awqay hatarimuqkunamanta amachaway!
¡Mana chanin ruwaqkunamanta hark’aykuway, runa wañuchiqkunamantapas qespichiway! ”
nispa (Sal. 59: 1, 2).
Jehová Diosmanta mañakuspapas Davidqa esposanpa nisqanta uyarispan ayqeran (1 Sam.
19: 11, 12).
¿Imaynatan kallpata hap’isunman aguantananchispaq?
¿Iman yanapawasunchis llakikuykunata aguantanapaq?
Yaqapaschá unayña ima llakipipas tarikushanchis.
¿Iman yanapawasunman aguantananchispaq?
Chaypaq qhawarisunchis phisqa yanapaykunata.
Ñawpaqkaq, ima llakipiña tarikushaspapas Jehová Diosta tukuy sonqo servishallasun chayqa, Dios munakusqanchistan rikuchisunchis.
Satanasmi Job runamanta rimaspa Jehová Diosta niran: “Manamá yanqanchu Jobqa yupaychashasunki.
Qanqa paytapas familiantapas tukuy kaqnintapas manan piwanpas llamiykachinkichu, aswanmi lliw ima ruwasqantapas saminchashanki, chaymi uywankunapas suyuntinman hunt’aykushan.
Kaqninkunatachus kunan qechurqowaq, chayñayá yachawaq imaynataraqchus uyaykipi ñakasunkiman chayta ”, nispa (Job 1: 9 - 11).
Jobmi ichaqa Jehová Diosta tukuy sonqo servishallaran, chaywanmi sut’iman horqoran Saqra llulla kasqanta.
Sichus ñoqanchispas llakikuyninchiskunata aguantasunchis chayqa, rikuchisunmi Saqra llulla kasqanta.
Chaymantapas aguantaspaqa astawanmi Diosman hap’ipakusunchis, astawantaq promesankunapipas iñisunchis.
¿Pikunamanta yachaymi anchata kallpachawasunman?
Iskaykaq, yachanchismi ‘ chay kikin llakikuykunallapi kay pachantinpi kaq iñiqmasinchiskuna muchushasqankuta ’.
Arí, “manan wak pruebatachu [muchunchis], aswanpas llapa runaq muchusqanta hinallan ”.
Chayrayku llakikuyninchiskunallapi yuyaykunanchismantaqa, Dios sonqo iñiqmasinchiskunaq ejemplonpi yuyaykunanchis.
Chhaynapin kallpata hap’isunchis llakikuyninchiskunata aguantananchispaq.
Askha iñiqmasinchiskunan sinchi llakikuykunapi tarikushaspa Jehová Diospaq hunt’aq karanku, paykunamanta yachayqa allintan yanapawasunman.
Paykunamanta yachayqa anchatan kallpachawasunman.
¿Imaynatan Dios kallpachawanchis llakikuykunapi tarikuqtinchis?
Kinsakaq, pruebakunata aguantanapaqqa yuyarinanchismi Jehová Dios imayna kasqanta, ‘ payqa khuyapayakuq Yayan, tukuy imapi sonqochakuq [otaq kallpachakuq] Diostaq. Diosmi tukuy llakikuyninchispi sonqochawanchis, ñoqanchispas ima llakipiña kaqkunatapas Diospa sonqochawasqanchis sonqochaywan sonqochananchispaq ’.
Qhawasqanchispas hina, Jehová Diosqa manan maynillanpichu kallpachawanchis aswanpas ‘ tukuy llakikuyninchiskunapin ’ kallpachawanchis.
Chayraykun ñoqanchispas “ima llakipiña kaqkunatapas ” kallpachasunman.
Apóstol Pablopas Jehová Diospa kallpachasqanmi karan, chaymi paypas kallpacharan llakipi tarikuqkunata.
¿Imaynatan Biblia yanapawasunman ima pruebatapas atipanapaq?
Tawakaq, Jehová Diosmi qowanchis Bibliata, Diospa Simin Qelqaqa “[allinpunin] yachachinapaq, anyanapaq, wanachinapaq, chanin kawsayta yachachinapaq.
Ahinapin Dios sonqo runaqa allin yachachisqa kanqa, tukuy allin kaqkunata ruwananpaqpas allin - allin wakichisqa ”.
Diospa Simin Qelqaqa cristianokunatan yanapawanchis llakikuyninchiskunata atipananchispaq, manan “yachachisqa ”,“ tukuy allin kaqkunata ruwanapaqpas wakichisqa [otaq preparasqa] ” kanallapaqchu yanapawanchis, aswanpas “allin yachachisqa ”,“ allin - allin preparasqa ” kananchispaqmi yanapawanchis.
Griego rimaypi “allin - allin preparasqa ” nisqa simiqa“ hunt’asqa, listo ” ninantan nin.
Ñawpaq tiempopin, viajanapaq barcokuna lliw necesitasqanwan hunt’asqa kaqtin runakuna niqku “allin - allin preparasqa ” kashan nispa, kaqllatataq niqku ima maquinapas llank’ananpaq listo kashaqtin.
Jehová Diospas Simin Qelqapin tukuy necesitasqanchista qowanchis ima pruebatapas atipananchispaq.
Chayrayku nisunman: “Manaña Dios kay pruebamanta horqowanqachu chaypas, yanapawanqan aguantanaypaq ”, nispa.
Tukukapunqañan lliw llakikuyninchiskuna
¿Imatan yuyarishanallanchis aguantanapaq?
Phisqakaq, yuyashanallanchispunin Jehová Dios runakunaq llakikuyninta pisi tiempollamanta tukuchinanta (Sal. 34: 19; 37: 9 - 11; 2 Ped.
2: 9). Manan llakikuyninchiskunallatachu tukuchinqa, aswanpas wiñay kawsaytawanmi qowasunchis, wakinqa hanaq pachapi Jesucristowan kuska kamachimunqaku, wakintaq kay pachapi sumaq Paraisopi kawsanqaku.
¿Imatan ruwananchis aguantashanallanchispaq?
¡Maytan munashanchis llakikuykuna tukupunan p’unchay chayamunanta! (Sal. 55: 6 - 8.)
Chay p’unchay chayamunankaman ichaqa imaymana pruebakunataraq aguantananchis kanqa.
Aguantaspaqa sut’itan rikuchisunchis Saqra llulla kasqanta.
Jehová Diosmanta mañakushallasun chaymantapas yuyaykushallasun ñoqanchis hina llakikuykunapi tarikuq iñiqmasinchiskunaq aguantasqankupi.
Diospa Simin Qelqatapas estudiashallasun allin yachachisqa allin - allin preparasqa kananchispaq.
Tukuy imapi kallpachawaqninchis Diosman hap’ipakushallasun, payqa munakuywanmi cuidawashallasun.
Amapuni qonqasunchu, “Señor Diosqa chanin runakunatan qhawashan, waqyakusqankutapas makillan uyarishan ” (Sal.
34: 15).
¿Imanispan kutichiwaq?
• ¿Imaynan David sientekuran sinchi llakikuykunapi tarikuspa?
• ¿Imatan rey Salomón sut’ita yacharan?
• ¿Iman yanapawasunchis Jehová Diospa mana hark’asqan pruebakunata aguantananchispaq?
[18 paginapi dibujo]
Rey Salomonqa yacharanmi Jehová Dios llakikuypi tarikuqkuna yanapananta
“¿Pipas qankuna ukhupi yachaysapa yuyaysapa kanchu? ”
“¿Pipas qankuna ukhupi yachaysapa yuyaysapa kanchu?
Kan chayqa rikuchikuchun allinta kawsasqanpi yachaywan huch’uyyaykukuspa ruwasqankunapi. ”
1, 2.
¿PITAN yachayniyoq niwaq?
¿Papaykita? ¿Mamaykita?
¿Kurak runata? ¿Universidadpi yachachiqta?
Huch’uyllaraq kasqankumantapacha imayna yachachisqa kasqankuman hinan runakunaqa ninkuman pichus yachayniyoq kasqanta.
Jehová Diosta serviqkunan ichaqa yachayta munanchis pikunatachus Dios yachayniyoqta qhawarin chayta.
Manan lliw kay pachapi yachayniyoqpaq qhawarisqa runakunatachu Diosqa qhawarin yachayniyoqpaq.
Yachayniyoqpaq qhawarikuq runakunatan Job niran: “Manan qankunapiqa hukllatapas yachayniyoqta [tarinichu] ”, nispa (Job 17: 10).
Apóstol Pablopas Diospa yachayninta pisichaqkunamanta rimaspan niran: “Yachaysapamanmi tukurqanku, ichaqa mana yuyayniyoqmi kapurqanku ”, nispa.
Kikin Jehová Diospas profeta Isaiaswanmi willachiran: “¡Ay, qankunamanta! Yachaysapa tukuqkuna ”, nispa (Isa.
5: 21).
3, 4.
¿Imaynan kananchis yachayniyoq kanapaq?
Qhawasqanchispas hina, Diospa sumaq qhawarisqan kananchispaqqa allintaraqmi yachananchis imata ruwasunman yachayniyoq kanapaq chayta.
Proverbios 9: 10 nin: “Yachayniyoq kanapaqqa ñawpaqtaraqmi Señor Diosta manchakuna, yuyayniyoq kanapaqqa Ch’uya Diostaraqmi reqsina ”, nispa.
Yachayniyoq runaqa Dios manchakuqmi kanan, kasukunantaq Diospa kamachikuyninkunata.
Chayrayku yachayniyoq runaqa manan: Diosqa kanmi, kamachikuyninkunatapas qoranmi, ninallanchu.
Jesuspa qatikuqnin Santiagon allinta yuyaymanachiwanchis yachayniyoq runa imayna kasqanmanta (leeychis Santiago 3: 13).
Santiagon yachayniyoq runamanta niran: “Rikuchikuchun allinta kawsasqanpi [...] ruwasqankunapi [ima] ”, nispa.
Arí, yachayniyoq kasqanchistaqa rikuchinanchis tukuy ima ruwasqanchispi, rimasqanchispipas.
Yachayniyoq kanapaqqa, allin yuyaykuqmi kananchis, yachaywantaq allinta reparaspa tukuy imatapas ruwananchis.
¿Imaynatan ruwayninchiskunapi rikuchisunman yachayniyoq kasqanchista?
Santiagon willawanchis yachayniyoq runakuna imayna kasqankumanta.
* ¿Imaynatan Santiagoq qelqasqan yanapawasunman iñiqmasinchiskunawan, huk runakunawanpas sumaqpi kawsananchispaq?
Kawsayninchismi rikuchin yachayniyoq kasqanchista
¿Imaynatan kawsan yachayniyoq runa?
Santiagoq nisqan hina, yachayniyoq runaqa allin kawsayninwanmi rikuchin yachayniyoq kasqanta.
Yachayniyoq kanapaqqa Jehová Diostaraqmi manchakuna, chayraykun yachayniyoq runaqa tukuy atisqanta ruwan Diospa kamachikuyninman yachachikuyninman hina kawsananpaq.
Manan mayqenninchispas yachayniyoqñachu naceranchis, ichaqa sichus sapa p’unchay Bibliata estudiasunchis, yachasqanchispitaq yuyaymanasunpas chayqa, yachayniyoqmi kasun.
Efesios 5: 1 niwanchis: ‘ Diosman rikch’akuq kaychis ’, nispa.
Diosman rikch’akunanchispaqqa Bibliatan estudiananchis yachasqanchispitaq yuyaymanananchispas.
Jehová Diospa yachayninqa aswan hatunmi yachayninchismantaqa, chayrayku sichus Diosman astawan rikch’akusunchis chayqa, aswan yachaywanmi kawsasunchis (Isa. 55: 8, 9).
Diosman rikch’akusqanchistaqa mana iñiq runakunapas reparanqakun. ¿Imanaqtinmi Dios serviqkuna llamp’u sonqo kananku?
¿Imaynataq llamp’u sonqo runari?
Santiagoq nisqan hina, Jehová Diosmanqa rikch’akullasunmantaqmi ‘ yachaywan huch’uyyaykukuspa [otaq llamp’u sonqo kaspa] ’.
Llamp’u sonqo runaqa samp’an, ichaqa imatapas respetachinan kaqtinqa respetachinmi.
Jehová Diosqa tukuy atiyniyoqña chaypas llamp’u sonqon, chaymi paymanqa mana manchakuspa achhuykunchis.
Diospa Churin Jesucristoqa Taytan hina llamp’u sonqon, chaymi niran: “Ñoqaman hamuychis llapa sayk’usqakuna q’episapakuna, ñoqan samachisqaykichis.
Yugoyman k’umuykukuychis, hinaspa ñoqamanta yachaqakuychis llamp’ulla, huch’uyyaykukuq sonqoyoq kasqayta, chaymi qankunaqa samakuyta tarinkichis ”, nispa.
¿Imaynapin yachanchis Moisés llamp’u sonqo runa kasqanta?
Bibliaqa willawanchismi Moisesmanta, payqa llamp’u sonqo runan karan.
11: 29; 12: 3).
Jehová Diosmi Moisestaqa kallpacharan munayninta hunt’ananpaq.
Diosqa llamp’u sonqo runakunawanmi munayninta hunt’achin.
Huchayoqña kanchis chaypas, ¿imaynatan ‘ yachaywan llamp’u sonqo ’ kasqanchista rikuchisunman?
Huchayoqña kanchis chaypas, atisunmanmi ‘ yachaywan llamp’u sonqo kayta ’.
Ichaqa, ¿imata ruwasunman aswan llamp’u sonqo kananchispaq?
Llamp’u sonqo kayqa santo espirituq ruruchisqanmi.
Chay hinaqa, Jehová Diosmanta mañakuna santo espiritunta, kallpachakunataq llamp’u kayta kawsayninchispi ruruchinapaq. Jehová Diosninchisqa yanapawasunmi aswan llamp’u sonqo kanapaq.
Salmo qelqaqmi niwanchis imarayku llamp’u sonqo kananchis chayta, paymi nin: “[Jehová Diosqa] k’umuykukuqkunatan allin ñanninta pusan ”, nispa (Sal.
25: 9).
9, 10.
¿Imaraykun sasa kanman llamp’u sonqo kay?
Ichaqa sasapaschá kanman llamp’u sonqo kayqa.
Yaqapaschá tayta mamanchis mana yachachiwaranchischu llamp’u sonqo kayta.
Runamasinchispas niwasunmanpaschá: Phiña runapaqqa phiñallataqmi kana, nispa.
Ichaqa, ¿yachayniyoqchu kasunman paykunata kasuspa?
Sichus wasiykipi imapas yawrariyta qallarinman chayri, ¿imawantaq ninata wañuchiwaq: gasolinawanchu icha unuwanchu?
Gasolinata hich’awaq chayqa astawanchá ninaqa yawrarinman, unawanmi ichaqa ninata wañuchiwaq.
Chaymi Bibliaqa nin: “Llamp’u simiwan kutichikuqqa phiñakuytan thasnun, k’arak simin ichaqa astawan phiñachin ”, nispa (Pro.
15: 1, 18).
Nisqanchis hina, runakunaqa munasqankuman hinallan kawsashanku, chaymi mana munakuyniyoq kanku, manataq samp’apaschu kanku, nitaq thak kawsaytapas yachankuchu.
Chayraykun askha runakuna millay kanku runamasinkutapas pisichanku.
Chayta yachaspan Santiagoqa cristianokunata anyaran ama chay runakuna hina kanankupaq.
¿Imakunamantawanmi Santiago rimaran?
¿Imaynan kanku mana yachayniyoqkuna?
¿Imaynan kanku mana yachayniyoq runakuna?
Santiagon sut’ita rimaran mana yachayniyoq runakuna imayna kasqankumanta (leeychis Santiago 3: 14).
Mana yachayniyoqkunaqa ‘ envidiakuq churanakuqkuna ’ iman kanku, chay runakunaqa aychankuq munasqanman hinalla imatapas ruwanku manataq Diospa munayninman hinachu.
Kaymanta huk ejemplota qhawarisunchis.
Jerusalén llaqtapin tarikun Santo Sepulcro nisqa iglesia, runakunaq rimasqanman hina chay cheqaspis Jesusta wañuchinkuman p’ampankuman ima karan.
Soqta religionkunan dueño kanku chay iglesiamanta, paykunaqa ch’aqwaspallan kawsanku. 2006 watapin Time nisqa revista willaran, qayna watakunallapin chay religionkunamanta monjekuna “askha hora maqanakusqaku [...] hatun candelerokunawanraqsi p’ananakusqakupas ”.
Manan paykuna pura confianakunkuchu, chaymi iglesiaq llaventapas musulmán runamanraq hap’ichisqaku.
¿Iman sucedenman mana yachaywan kawsaqtinchis?
Cheqaq cristianokuna ukhupiqa manan hayk’aqpas chhayna churanakuykunaqa kananchu.
Mayninpin ichaqa wakin iñiqmasinchiskunaqa runa kayninkupi yuyaykusqankuman hinapuni imatapas ruwachiyta munankuman hukkunata mana uyarispa, chaywantaq ch’aqwaykunata hatarichinkuman.
Apóstol Pablon yacharan Corinto congregacionpi chay problema kasqanta, chaymi paykunaman qelqaran: “Qankuna envidianakunkichis, churanakunkichis chayqa, aychaq munasqanman hinan purishankichis, Diospi mana iñiq runakuna hinallan ruwashankichis ”, nispa.
Chay qhepamanpas Corinto llaqta cristianokunaqa chhaynatan kawsasharanku huk tiempo.
Kunan tiempo cristianokunapas makillan kashananchis ama chhayna churanakuykuna ch’aqwaykunapas ñoqanchis ukhupi paqarinanpaq.
13, 14.
¿Imaynapin congregacionpi churanakuykuna envidianakuykunapas paqarinman?
Churanakuykunaqa pisi pisimantan congregacionpi paqarinman.
Ejemplopaq, Huñunakuy Wasita ruwakushaqtin manapaschá wakin iñiqmasinchiskunaqa kaqllatachu yuyaykunkuman imayna ruwakunanmanta.
Yaqapaschá huk iñiqmasinchis phiñakunman paypa yuyaykusqanman hina mana ruwakuqtin, hinaspa piwanpas simi pura hap’inakuyta qallarinman otaq mana allinta rimayta qallarinman wasita imayna ruwakushasqanmanta.
Hinaspa manapaschá llank’aytapas munanmanñachu.
Chhayna ruwaqqa manan yuyarinchu Diospa llaqtanpi ima llank’aypas allinta ruwakunanpaqqa manan hukpa nisqanman hina ruwakunanmantachu, aswanpas cristianopura thakpi llank’anankumantan.
Jehová Diosqa llamp’u sonqowan llank’aqkunatan allinpaqqa qhawarin, manan churanakuqkunatachu.
Huk ejemplomantañataq rimasunchis.
Huk iñiqmasinchismi unayña anciano kashan huk congregacionpi, ichaqa wakin ancianokunaq qhawarinanpaqqa manañan anciano kananpaq Bibliaq nisqanta hunt’anñachu.
Yanaparankuña chaypas payqa manan kallpachakunchu Bibliaq nisqanta hunt’ananpaq. Chaymi superintendente congregacionta visitaspa wakin ancianokuna hina paypas nillantaq: Manañan ancianoqa kanmanchu, nispa.
¿Imatan chay iñiqmasinchis ruwanqa?
¿Kasukunqachu ancianokunaq decidisqankuta, Bibliawan consejokuna qosqankutapas? ¿Kallpachakunqachu hukmanta anciano kananpaq Bibliaq kamachikuyninkunata hunt’ananpaq?
¿Icha sientepakunqachu manaña anciano kasqanmanta, hinaspa wakin ancianokunamanta envidiakunqa?
Llapan ancianokunañataq ninku: Manañan anciano kanmanchu, nispa chayqa, ¿imanaqtintaq payri mana kasukunmanchu?
Chhayna ruwananmantaqa, aswanpas huch’uyyaykukuspan ancianokunaq nisqanta kasukunan.
¿Imarayku Santiago 3: 15, 16 textoq nisqanpi allinta yuyaykunanchis?
Huk ruwaykunapipas cristianokunaqa envidianakusunmanmi churanakusunmanmi, chayraykun anchata kallpachakunanchis ama chaykunaman urmananchispaq (leeychis Santiago 3: 15, 16).
Santiago nisqan hina chay millay ruwaykunaqa “kay pachamantan ” hamun, mana Diosmantachu aswanpas aychaq munayninmantan.
Santiago nillarantaq chay ruwaykunaqa “runamantan [‘ uywamantan ’, NM] ” hamun nispa, mana yuyaykuq uywakunaq ruwasqan hina kasqanrayku.
Chaymantapas nillarantaq “kikin saqramantawanmi ” hamun nispa, chaytaqa niran chay ruwaykuna Saqraq munayninman hina kasqanrayku.
Chayrayku cristianokunaqa mana hayk’aqpas chay ruwaykunaman urmananchischu.
¿Imatan llapallanchis ruwananchis? ¿Iman yanapawasun chayta ruwananchispaq?
Llapa cristianokunan kawsayninchista allinta qhawarikunanchis, hinaspa kallpachakunanchis mana allin ruwaykunata ñoqanchismanta chinkachinanchispaq.
Congregacionpi umalliqkunan astawanqa chayta ruwananku congregacionpi yachachiq kasqankurayku.
Ichaqa, sasatapaschá chaykunata chinkachisunman, huchayoq kasqanchisrayku kay millay pachapi kawsasqanchisraykupiwan.
Kayqa rikch’akunman lluskha qhatata wichaymanmi.
Mana imamanta hap’ipakunanchispaq kaqtinqa urmasunmanmi riki.
Dios serviqkunapas ñawpaqman purishanallapaqqa qaqatan hap’ipakunanchis Bibliaq yachachikuyninman. Chaymantapas pachantinpi iñiqmasinchiskunan yanapawanchis (Sal.
73: 23, 24).
¿Imaynan kanku yachayniyoq runakuna?
¿Imatan yachayniyoq runakuna ruwanku tentacionkunapi tarikuspa?
(Leeychis Santiago 3: 17.)
Kunanqa rimasunchis ‘ Diosmanta hamuq yachayniyoq runakuna ’ imayna kasqankumanta.
Yachayniyoq runakunaqa ch’uya kawsayniyoqmi kanku.
Ch’uya runaqa manan qhelli kaqtachu ruwan, nitaq qhelli kaqpipaschu yuyaykunpas.
Chayraykun cristianokunaqa mana allin ruwaykunamanta ayqekunankupacha.
Pipas ñawiykita dedonwan tupayruyta munaqtinqa kaqpachan makiykiwan hark’anki otaq ayqekunki.
Chayta ruwanaykipaqqa manan yuyaykunkiraqchu riki.
Chay hinallataqmi ch’uya sonqoyoq Bibliaq yachachisqanman hina allin concienciayoq cristianoqa ayqekunpacha tentacionkunamanta.
Bibliaq willasqan hina, askha runakunan ayqerankupacha tentacionkunamanta, ejemplopaq, Jacobpa churin José, Jesucristopas (Gén.
39: 7 - 9; Mat.
4: 8 - 10).
a) ¿Imata mana ruwankuchu thakpi kawsaqkuna?
b) ¿Imatan ruwanku thakpi kawsanapaq allipunachiq runakuna?
‘ Diosmanta hamuq yachayniyoq runakunaqa ’ sumaqpin thakpin kawsanku, chayraykun karunchakunku churanakuykunamanta ch’aqwaykunamantapas.
Santiagon nillarantaq: “Thak - kaypi kawsanapaq allipunachiq runakunaqa sumaqpi kawsaspan allinta ruwanku chanin kawsayta ruruta hina cosechanankupaq ”, nispa.
Qhawasqanchispas hina, Santiago rimaran “thak - kaypi kawsanapaq allipunachiq ” runakunamanta.
¿Congregacionpi thakpi kawsanapaq yanapakuqmantachu reqsisqa kanchis, icha ch’aqwa hatarichiqmantachu?
¿Sapa kutillachu iñiqmasinchiskunawan phiñachinakunchis?
¿Imallamantapas phiñakunchispachachu?
¿Chhaynan ñoqaqa kani nispachu ninchis, icha kallpachakunchischu imayna kasqanchista cambiananchispaq?
Piwanpas phiñachinarukuqtinchis, ¿kallpachakunchischu pampachanakuspa allipunanakapunanchispaq?
Sichus qhawarikusun imayna kasqanchista chayqa, reparasunchá ‘ Diosmanta hamuq yachayniyoq runakuna ’ hina kananchispaq imakunapi allinyananchisraq kashan chayta.
¿Imaynan kananchis allin yuyaykuq kasqanchista rikuchinapaq?
Santiago nillarantaq ‘ Diosmanta hamuq yachayniyoq runakuna ’ allin yuyaykuq kasqankuta.
Sichus pipas: Khaynata kayta ruwasunchis niwasunman, manataq chay niwasqanchismanta Biblia imaninmanpaschu chayqa, ¿uyarikunchischu, icha munasqanchisman hinalla ruwakunantachu munanchis?
¿Uyariq samp’a runamantachu reqsisqa kanchis?
Chhayna kaspaqa rikuchisunchis allin yuyaykuq kasqanchista.
Sichus thak kayta maskhasun, llamp’u sonqo allin yuyaykuqtaq kasunpas chayqa, ¿imaynatan hukkunawan kawsasun?
133: 1 - 3). Sichus thak kawsayta maskhasunchis, llamp’u sonqo kasunchis, allin yuyaykuqtaq kasunpas chayqa, sumaqta hukkunawan kawsasunchis.
Chaymantapas ‘ Diosmanta hamuq yachayniyoq runakuna ’ kasqanchistan rikuchisunchis. Jehová Dios hina hukkunata qhawariypas yanapawasunmi llamp’u sonqo kanapaq thakpi kawsanapaq allin yuyaykuq kanapaqpas.
Qatimuq estudiopi yachasunchis Jehová Dios hina hukkunata qhawariymanta.
Santiagoq qelqasqanqa ancianokunapaqmi otaq congregacionpi ‘ yachachiqkunapaqmi ’ astawanqa karan, chayta reparanchis ñawpaqpi qelqasqanta leespa.
Ichaqa manan ancianokunallachu kallpachakunanku yachayniyoq kanankupaqqa, lliw cristianokunapas kallpachakunanchismi.
¿Imanispan kutichiwaq?
• ¿Imaynapin Diospa qhawarinanpaq yachayniyoq kasunman?
• ¿Imaynatan ‘ Diosmanta hamuq yachayniyoq runa ’ kasqanchista astawan rikuchisunman?
• ¿Imaynan kanku Diospa qhawarinanpaq mana ‘ yachayniyoqkuna ’?
• ¿Imayna kanaykipaqmi astawan kallpachakushallanki?
[23 paginapi foto]
¿Imaynatan congregacionpi paqarinman churanakuykuna?
[24 paginapi foto]
¿Kaqpachachu ayqekunchis mana allin ruwaykunamanta?
¿Jehová Dios hinachu hukkunata qhawarishanchis?
“Cuerpopi ama t’aqanakuy [kachunchu], aswanpas cuerpopi llapan miembrokuna huknisqalla [yanapanakuchunku]. ”
¿Imaynan sientekuranki Diospa llaqtanman haykuspa?
¿IMAYNAN sientekuranki kay millay pachamanta lloqsispa Jehová Diospa llaqtanman haykuspa?
Kusikurankichá wayqe panakuna sumaqta tratasqasuykimanta.
Saqraq kamachisqan pachapin ichaqa runakuna mana sumaqtachu tratanakunku sinchi millay runakunataq kankupas.
Qanmi ichaqa Diospa llaqtanman haykuspa, wayqe panakunawan thakpi huk nisqalla kawsayta qallariranki (Isa.
48: 17, 18; 60: 18; 65: 25).
a) ¿Imanaqtinmi wayqe pananchiskunata mana allinta qhawarisunman?
b) ¿Ima ruwanapaqmi kallpachakunanchis?
Ichaqa tiempoq pasasqanman hinan, mana allinta wayqe panakunata qhawarisunman.
Huchayoq runa kayninchispi wayqe panakunaq pantasqallantaña qhawarisunman, manañataq Dios sonqo kasqantaqa.
Chhayna kaspaqa manan Jehová Dios hinachu wayqe panakunata qhawarishasunman.
Wayqe panakunata sumaqta qhawarinapaqqa kallpachakunanchismi Jehová Dios hina paykunata qhawarinapaq (Éxo.
33: 13).
¿Imaynata Jehová Dios qhawarin iñiqmasinchiskunata?
¿Imawanmi Biblia tupanachin cristianokunata?
1 Corintios 12: 2 - 26 textopin apóstol Pablo hanaq pachapaq akllasqa cristianokunata tupanachin “askha miembrokunayoq ” cuerpoman.
Cuerpoq miembronkunaqa manan kaqllachu, chay hinan congregacionpi wayqe pananchiskunapas, mana kaqllachu kanku caracterninkupi, ima ruway atisqankupipas.
Chaywanpas Jehová Diosqa llapankutan sumaqta qhawarin, llapankutan munakun, llapankutataq ancha valorniyoqpaqpas qhawarin.
Chayraykun apóstol Pablo niran: Llapa wayqe panakuna ‘ huk - nisqalla yanapanakuychis ’, nispa.
Mayninpin ichaqa sasa ñoqanchispaq kanman apóstol Pabloq nisqanta kasukuy, astawanqa sasa kanman huk iñiqmasinchis imayna kasqan mana gustawaqtinchis.
¿Imanaqtinmi mana wayqe pananchiskunaq pantasqallantachu qhawarinanchis?
Ñawpaqpi nisqanchis hina, yaqapaschá iñiqmasinchiskunaq pantasqallanta qhawarinchis.
Chayta rikch’anachisunman sumaq wasiq perqanpi mana reparay qhellikunata qhawaywan.
Jehová Diosqa manan wayqe panakunaq pantasqallantachu qhawan, aswanpas lliw allin ruwayninkunatawanmi qhawan.
Chay hinaqa kallpachakusun Jehová Dios hina hukkunata qhawarinapaq, chhaynapin congregacionpi wayqe panakunawan munanakuspa huk nisqalla kawsasunchis.
¿Imanaqtinmi mana hukkunata juzgananchischu?
Jesusqa yacharanmi runakuna runamasinkuta huchachaqpuni kasqankuta.
Chayrayku niran: “Ama hukkunata huchachaychischu, ahinapin Diosqa mana huchachasunkichischu ”, nispa.
Griego rimaypiqa Jesusqa nisharan, “amaña hukkunata huchachaychischu ” nispan.
Jesusqa yacharanñan askha uyariqninkuna runamasinkuta jusgaqpuni kasqankuta.
¿Ñoqanchispas hukkunata juzgaytachu yacharunchis?
¿Imanaqtintaq ñoqanchisri Jehová Diospa akllasqan umalliqkunata juzgasunman?
¿Imaraykutaq iñiqmasinchismanta rimaspa nisunman, payqa manañan Jehová Diospa llaqtanpiqa kananchu, nispa?
Yaqapaschá huk iñiqmasinchis imallapipas pantashanman, ichaqa Jehová Diostaq llaqtanpi payta chaskishallan chayri, ¿imanaqtintaq ñoqanchis iñiqmasinchista huchachasunman?
Jehová Diosmi llaqtanta pusashan, paymi tiempollanpi ima mana allintapas allichanqa (leeychis Romanos 14: 1 - 3; vs. 4, NM).
¿Imatan Jehová yachan serviqninkunamanta?
Jehová Diosqa allintan yachan may tukuyta sapankanchis Bibliaq nisqanta kasukushanchis chayta.
Payqa yachanmi serviqninkuna mosoq pachapi ch’uya kaspa may sumaq kanankuta.
Chaymi Diosqa mana pantasqallanchistachu qhawan.
Salmo 103: 12 nisqan hina, “imaynan inti lloqsimuyta inti haykuytawan karunchan, ahinatan huchanchiskunata karunchawanchis ”.
¡Anchatan Jehová Diosta agradecekunchis chhayna kasqanmanta! (Sal.
130: 3.)
¿Imatan Jehová Dios Davidpi qhawaran, imatan chaymanta yachanchis?
Bibliaq willasqan hina, Jehová Diosqa serviqninkunaq allin ruwasqallantan qhawan.
Qhawarisun imaniranmi Davidmanta: “[Davidqa] kamachikuyniykunatan hunt’arqan, tukuy sonqotaq qatikuwarqan, ñawpaqeypipas chaninta ruwarqan ”, nispa (1 Rey. 14: 8).
Yachasqanchispas hina Davidqa hatun huchakunamanmi urmaran.
Jehová Diosmi ichaqa qhawaran Dios sonqo kasqanta, allin ruwayninkunallatataq yuyariranpas (1 Cró.
29: 17).
Jehová Dios hina wayqe pananchiskunata qhawarisun
8, 9. a) ¿Imakunapin Jehová Dios hina kasunman?
b) ¿Ima rikch’anachiymi yanapawasunman Jehová Dios hina wayqe pananchiskunata qhawarinanchispaq?
Jehová Diosqa yachanmi runakunaq sonqon imayna kasqanta, ñoqanchismi ichaqa mana yachanchischu.
Chayraykun mana runamasinchista juzgananchischu.
Ñoqanchisqa mana yachanchischu wayqe pananchiskuna imarayku imakunatapas ruwanku chayta.
Chayraykun kallpachakunanchis Jehová Dios hina wayqe pananchiskunaq allin ruwayninkunata qhawanapaq, amataq pantasqallantachu.
Qhepamanmi runakunaqa mana pantaqña kasunchis.
May allinmi kanman Jehová Dios hina hukkunata qhawariyqa.
Chhayna kaspaqa sumaqta wayqe pananchiskunawan kawsasunchis.
Kaywan rikch’anachisun: Huk wasin kanman chhallusqa ventanakunayoq, techonmantapas unu sut’umushanman, unuq pasanan tubokunapas p’akisqallaña kashanman.
Chayta qhawarispankun runakunaqa ninkuman: Kay wasitaqa thunipunallañan, nispa.
Ichaqa huk runan mana chay wasiq hawallantachu qhawan, reparanmi wasi allin cementasqa kasqanta, perqankunapas allinraq kasqanta, chaymi nin: Kay wasiqa allichanallamantan kashan, nispa.
Wasita rantispataq kallpachakuspa imakunachus mana allin kasqanta sumaqta allicharun.
Kunanqa runakunaqa chay wasiq ladonta pasaspa ninku: Munaychan kay wasiqa qhawarikun, nispa.
Ñoqanchispas chay wasita allichariq runa hinan kasunman.
Wayqe panakunaq imallapipas pantasqanta qhawanamantaqa, qhawarisunman allin ruwayninkunata Jehová Diospaq imakuna ruway atisqankutapas.
Chhaynapin Jehová Dios hina wayqe panakunata munakusunchis Dios sonqo kasqankurayku (leeychis Hebreos 6: 10).
¿Imaynatan yanapawanchis Filipenses 2: 3, 4?
Apóstol Pablon Filipos llaqtapi kaq cristianokunata kallpacharan sumaqta kawsanankupaq.
Niranmi: “Ama imatapas ruwaychischu allinnillaykichista maskhaspapas hatunchakuspapas, aswanpas huch’uyyaykukuspa hukkunata aswan allinpaq hap’iychis kikiykichismantaqa. Ama pipas pay kikinpa allinnillantaqa maskhachunchu, aswanpas hukkunaq allinnintapas maskhallachuntaq ”, nispa.
Huch’uyyaykukuq kaymi yanapawasun wayqe pananchiskunata sumaqta qhawarinanchispaq.
Sichus paykunapi interesakusunchis allin ruwayninkunatapas makilla qhawasunchis chayqa, Jehová Dios hinan paykunata qhawarisunchis.
¿Iman sucedeshan askha congregacionkunapi?
Sasa tiempokunapi kawsasqanchisraykun askha runakuna wak nacionkunata ripunku tiyaq.
Chayraykun wakin llaqtakunapiqa askha nacionkunamanta runakuna tiyashanku.
Chay runakunamanta wakinmi Biblia estudiayta qallariranku, kunantaq ñoqanchiswan kuska Jehová Diosta servishanku.
Paykunan kanku “llapa suyukunamanta, ayllukunamanta, llaqtakunamanta, tukuy rimaykunamantawan ”.
Chayraykun askha congregacionkunapiqa huñukunku askha nacionmanta wayqe panakuna.
¿Imaynatan llapa wayqe pananchiskunata qhawarinanchis?
¿Imanaqtinmi mayninpi sasa kanman wayqe pananchiskuna munakuy?
Sichus congregacionninchispi askha nacionkunamanta wayqe panakuna kanku chayqa, astawanraqmi kallpachakunanchis llapallankuwan sumaqpi kawsananchispaq.
Yuyarinanchismi apóstol Pedro wayqe panakunata kallpachasqanta, “wawqe - panapura ch’uya sonqowan [...] tukuy sonqopuni munanakuychis ”.
Ichaqa sasapaschá kanman askha nacionkunamanta congregacionpi wayqe panakunata ch’uya sonqowan munakuy, hukniray kawsayniyoq costumbrekunayoq kasqankurayku, wakinqa wakchapaschá kankuman otaq pisi educacionniyoqpas.
Sasatapaschá entiendesunman wak nacionmanta wayqe pananchis hukniray yuyaykusqanta ruwasqantapas.
Paykunapas sasatapaschá ñoqanchista entiendewanchis.
Chhaynaña kaqtinpas, llapanchistan Biblia kamachiwanchis: “Lliw iñiqmasiykichiskunata munakuychis ”, nispa.
¿Imaraykun qhawarikunanchis wak llaqtayoq wayqe panakunamanta imayna yuyaykusqanchista?
Yaqapaschá imayna yuyaykusqanchista cambiananchis kanqa lliw wayqe pananchiskunaman sonqonchista ‘ kicharinapaq ’ (leeychis 2 Corintios 6: 12, 13).
Wakinmi ninku: “Manan chay llaqtamanta runakunataqa cheqnikunichu ”, nispa, ichaqa mana allintan rimayta qallarinku, chay runakunaqa khaynan haqaynan kanku, nispa. ¿Hayk’aqllapas chhaynata niranchischu?
Sichus chhaynata rimasunman chayqa, cheqnikushasunmanraqmi wak llaqtayoq runamasinchista.
Chayrayku tapukunanchis: “¿Kallpachakunichu wak llaqtayoq runakunata allinta reqsinaypaq? ” nispa.
Sichus chayta tapukuspa qhawarikusunchis imayna kasqanchista chayqa, manan sasachu kanqa wak llaqtayoq wayqe panakunata allinpaq qhawariyqa tukuy sonqowan munakuypas.
14, 15. a) ¿Pikunan mana allin yuyaykusqankuta cambiaranku? b) ¿Imata ruwaspan ñoqanchispas paykuna hina kasunman?
Bibliaqa willanmi askha runakuna mana allin yuyaykusqankuta cambiasqankumanta.
Judío runataq karan chayqa, manan mana judío runaq wasinman payllamantaqa haykunmanchu karan.
Jehová Diosmi ichaqa Pedrota kamachiran mana judío runa Cornelioq wasinman rinanpaq, may sasachá paypaqqa karan chay ruwayqa.
Jehová Diospa munayninmi karan lliw llaqtakunamanta runakuna llaqtanman haykumunanpaq, chayta yachaspan apóstol Pedroqa yuyaykusqanta cambiaran.
Saulo sutiyoq apóstol Pablopas cambiananmi karan imayna yuyaykusqanta chhaynapi hukkunata mana cheqnipakunanpaq.
Apóstol Pablopunin willakun manaraq Jesuspa qatikuqnin kashaspa cristianokunata sinchitapuni cheqnikusqanta, chaymi ‘ Diospa llapan iglesianta ñak’arichispa qatiykacharan, ch’usaqyachiytataq munaranpas ’.
Ichaqa mana allin ruwasqanta wiraqochanchis Jesús reparachiqtinmi, mana allin ruwayninkunata saqepuran, ñawpaqpi qatiykachasqan runakunatapas kasukuran.
Jehová Diospa yanapayninwanqa cambiasunmanmi mana allin yuyaykusqanchista.
Chayrayku, sichus reparakunchis wakin wayqe panakunata cheqnikusqanchista chayqa, tukuy atisqanchistan ruwananchis manaña cheqnipakunanchispaq, chhaynapin ‘ santo espirituq kallpachasqan huk sonqolla kasunchis, hukkuna hukkunawantaq thak - kaypi kawsasunchispas ’.
Bibliaqa kallpachawanchismi “munakuq sonqo [kananchispaq], munakuymi tukuy imatapas sumaqta hukllaman tukuchin ”.
Jehová Dios hina lliw predicasqanchis runakunata qhawarisun
¿Imatan Jehová Dios munan lliw runakunamanta?
Apóstol Pablo qelqaran: “Diosqa manan mayqen runamanpas sayapakunchu ”, nispa.
Jehová Diosqa munanmi lliw llaqtakunamanta runakuna payta servinanta (leeychis 1 Timoteo 2: 3, 4).
Chayrayku kamachiran “allin willakuykunata [...], llapa suyukunaman, ayllukunaman, tukuy t’aqa rimaqkunaman, llaqtakunamanwan ” willakunanta.
Chaymantapas Jesusmi niran: ‘ Chakraqa kay pachan ’, nispa.
Chhaynaqa, ¿imatan qanpas familiaykipas ruwanaykichis?
¿Imaynatan lliw runakunata yanapasunman?
Manapaschá llapanchischu karu llaqtakunaman riyta atisunman Reinomanta predicaq.
Ichaqa llaqtanchispi tiyaq karu llaqtayoq runakunamanqa predicasunmanmi.
Wakin runakunamanqa sapa kutillanmi predicanchis, ichaqa ¿kallpachakusunmanchu karu llaqtamanta hamuq runakunamanpas predicananchispaq?
¿Kallpachakusunmanchu manaraq allin willakuykunata uyariqkunaman predicananchispaq?
¿Imaynata Jesús rikuchiran runakunapi interesakusqanta?
Jesusqa lliw runakunatan yanapayta munaran, chayraykun mana huk llaqtallapichu predicaran.
Aswanpas “llapan llaqtakunata ayllukunatawanmi purirqan ”.
Runakunata rikuspataq “khuyapayarqan ”, qatikuqninkunatataq niran chay runakunata yanapanankupaq.
19, 20.
¿Imaynatan ñoqanchispas Jehová Dios hina Jesús hina lliw runakunapi interesakusunman?
¿Imata ruwaspan ñoqanchispas Jesús hina kasunman?
Wakin cristianokunan kallpachakunku maynillanpi predicakusqan cheqaskunapi predicanankupaq: mercadokunapi, parquekunapi, terminalkunapi, cuidasqa wasikunapipas.
Wakin cristianokunataq kallpachakunku huk rimaykunata yachanankupaq, chhaynapi llaqtankupi tiyaq wak llaqtayoq runakunaman Reinomanta allin willakuykunata willanankupaq.
Sichus paykunaq rimayninkupi napaykusunchis chayqa, sut’itan reparanqaku paykunapi interesakusqanchista.
Manan llapanchischu huk rimaykunataqa yachasunman, ichaqa kallpachasunmanmi huk rimaykunata yachashaqkunata.
Ichaqa amapuni chay wayqe pananchiskunataqa pisi kallpayachisunchu, nitaq nisunchu: Imaraykun predicanki wak llaqtayoq runakunata, nispaqa.
Jehová Diosqa ancha valorniyoqpaqmi qhawarin lliw runaq kawsayninta, ñoqanchispas pay hinan qhawarinanchis.
Sichus Jehová Dios hina runamasinchista qhawarisunchis chayqa, lliw runamanmi predicasunchis imaynaña kaqtinkupas: mana wasiyoqña thanta p’achayoqña, otaq mana allintaña kawsaqtinkupas.
Wak llaqtayoq runa mana allintaña tratawaqtinchispas manan chayraykuchu mana allinta yuyaykusunchis llaqtanmanta otaq ayllunmantapas.
Apóstol Pablotan wakin runakuna mana allinta trataranku, chaywanpas payqa predicashallaranmi chay llaqtayoq runakunata.
Pabloqa yacharanmi chay llaqtakunamanta wakin runakuna Jesuspa qatikuqnin kanankuta.
¿Imaynatan yanapawanchis Jehová Dios hina hukkunata qhawariy?
Qhawasqanchispas hina lliw wayqe panakunatan maymantaña kaqtinkupas Jehová Dios hina qhawarinanchis.
Dios hina wayqe pananchiskunata qhawarisunchis chayqa, congregacionpin thakpi huk nisqalla kawsasunchis. Chay hinallatataqmi predicasqanchis runakunatapas qhawarinanchis.
Chhaynapin runakunata allinta yanapasunchis ‘ mana pimanpas sayapakuq ’ Jehová Diosta munakunankupaq.
Jehová Diosninchisqa lliw runakunatan munakun, ‘ llapallanku paypa kamasqan ’ kasqankurayku (Job 34: 19).
¿Imanispan kutichiwaq?
• Huchayoq runa kayninchispi, ¿imallatan wayqe pananchiskunapi qhawarisunman?
• Jehová Dios hina, ¿imatan wayqe pananchiskunapi qhawarinanchis?
• Kay estudiopi yachasqanchis hina, ¿imaynatan qhawarinanchis wak llaqtayoq wayqe panakunata?
• Jehová Dios hina, ¿imaynatan qhawarinanchis predicasqanchis runakunata?
[26 paginapi foto]
¿Imatan ruwasunman wak llaqtayoq runakunata allinta reqsinanchispaq?
[28 paginapi fotokuna]
¿Imatan ruwasunman aswan askha runakunaman allin willakuykunata predicananchispaq?
Jehová Diospa Siminqa kawsaqmi
Lucas qelqamanta akllasqa yachachikuykuna
MATEO qelqaqa judío runakunapaqmi qelqasqa karan, Marcos qelqataq mana judío runakunapaq.
Lucas qelqan ichaqa lliw runakunapaq qelqasqa karan.
Lucas qelqaqa 56 watamanta 58 watakama qelqakuran, hunt’asqatan willan Jesuspa kawsayninmanta predicasqanmantapas.
Lucasqa allin médico kasqanraykun ‘ qallariyninmantapacha allintapuni t’aqwispa ’ qelqaran, kinsa chunka phisqayoq watakunapi sucedesqantan willan, 3 watamanta manaraq Jesús hamushaqtin 33 watakama Jesuspa hamusqan qhepata.
Lucaspa qelqasqan willakuykunaqa kuskanmanta aswanraqmi mana tarikunchu huk Evangeliokunapi.
JESUSPA PREDICASQAN QALLARIN
(Lucas 1: 1 – 9: 62)
Lucasqa Bautizaq Juanpa nacesqanmanta, Jesuspa nacesqanmantawan willasqan qhepamanmi willaran Bautizaq Juanpa predicasqanmanta, Bautizaq Juanmi predicayta qallariran chunka phisqayoq wataña Tiberio César kamachishaqtin, chayqa karan 29 watapi Jesuspa bautizakusqanmanta soqta killa ñawpaqta.
Chaymanta soqta killa qhepamantaq Bautizaq Juan Jesusta bautizaran. 30 watapin Jesusqa Galilea provinciaman kutiran sinagogakunapitaq yachachiyta qallariran.
Galilea provinciapi predicayta qallarispa runakunaman kayta niran: “Huk llaqtakunamanpas Diospa qhapaqsuyunmanta allin willakuykunataqa willamunaymi ”, nispa.
Challwaq Simonta huk yachachisqankunatawan pusaran, paykunata niran: ‘ Kunanmantaqa runakunata challwaqmi kankichis ’, nispa.
Iskaykaq kutipi predicaqtintaq chunka iskayniyoq apostolninkunawan riran.
Kinsakaq kutipitaq chunka iskayniyoq apostolninkunata kamachin “Diospa qhapaqsuyunmanta willamunankupaq, onqosqakunata qhaliyachimunankupaqwan ”.
Bibliamanta tapuykuna kutichiykunapiwan:
1: 35. ¿Imarayku Jehová Dios Jesuspa kawsayninta Mariaq wiksanman churaran?
Jehová Diospa nisqan hina, Jesusqa Abrahanpa, Judapa, Davidpa mirayninmanta hamunan karan, chaymi Jehová Diosqa Jesuspa kawsayninta Mariaq wiksanman churaran (Génesis 22: 15, 18; 49: 10; 2 Samuel 7: 8, 16).
Jehová Diosqa santo espiritunwanmi Churinpa ch’uya kawsayninta hanaq pachamanta Mariaq wiksanman astamuran.
Jesuspa kawsaynintaqa santo espiritun sumaqta p’istuykuran Mariaq huchanwan ama qhellichakunanpaq, chaymi mana huchayoq naceran.
1: 62. ¿Roqt’umanchu upamanchu Zacarías tukupuran?
Manan, upayapullaranmi.
Wakin runakunaña Zacariasta ‘ makinkuwan ’ tapuranku churinman ima sutita churananpaq chaypas, manan roqt’uyapusqanraykuchu chhaynata tapuranku.
Payqa yaqapaschá uyariran esposanpa nisqanta.
Chaypaschá runakunaqa makiwan Zacariasta tapuranku esposanpa nisqan sutita wawaman churanankupaq.
Bibliaqa upayapusqanmanta qhaliyasqallantan willan, chaywanmi yachanchis mana roqt’uyapusqanta.
2: 1, 2. ¿Imaynatan yanapawasunman ‘ runa yupayqa chayllaraq qallarirqan ’ nisqa rimay Jesuspa hayk’aq nacesqanta yachanapaq?
César Augusto kamachikushaqtinqa iskay kutita runakunata yupakuran: ñawpaqkaq apakuran 2 watapi manaraq Jesús hamushaqtin (Daniel 11: 20 textoq nisqanman hina), iskaykaqtaq apakuran 6 otaq 7 watapi Jesuspa hamusqan qhepata.
Siria llaqtapi Quirinio kamachikushaqtinmi iskaynin runa yupay apakuran, chaywanmi yachanchis iskay kutipi Quirinioq kamachikusqanta.
Lucaspa qelqasqan hina chayllaraq runa yupayqa karan 2 watapi manaraq Jesús hamushaqtin, Jesustaq chay watapi naceran.
2: 35. ¿Imaynapin llakikuy Mariaq sonqonta ‘ espadawan hina ’ t’urpunan karan?
Jesustaqa yaqa llapa runakunan mana chaskirankuchu Mesiasta hina, chaymantan Mariaqa anchata llakikunan karan. Hinaspapas anchatan llakikuran churinpa wañusqanta rikuspa.
9: 27, 28. Jesusmi yachachisqankunata nisqa: kaypi kaqkunamanta wakinniykichisqa ‘ kawsashankichisraqmi ’ Diospa Reinonta rikunaykichiskama nispa, Lucaspa nisqan hina, chaymanta ‘ pusaq p’unchaymanta hina ’ Jesuspa rikch’aynin huknirayman tukusqa.
Mateowan Marcoswanñataq ichaqa ninku, ‘ soqta p’unchaymanta ’, nispa. ¿Imarayku huknirayta willanku?
Lucasqa iskay p’unchaymantawanmi willashan: yachachisqankunaman Jesuspa prometesqan p’unchaymanta, Jesuspa rikch’aynin huknirayman tukusqan p’unchaymantawan. 9: 49, 50.
Chay tiempopiqa manaraqmi cristiana congregación karanchu, chaymi Jesusqa mana chay runata hark’aranchu.
Chayraykun chay runaqa mana Jesuswan kuskachu purinan karan Jesuspa sutinpi iñinanpaq supaykunata qarqonanpaqpas.
1: 32, 33; 2: 19, 51.
Mariaqa allintan sonqonpi waqaycharan profeciakunaq willasqanta repararantaqmi hunt’akusqantapas.
¿Ñoqanchispas allintachu reparashanchis ‘ p’uchukay ’ tiempokunamanta Jesuspa nisqanta, tupanachishanchischu kay p’unchaykunapi sucedesqanwanpas?
2: 37.
Anaq ruwasqanmi yachachiwanchis Jehová Diosta yupaychashanallanchispaq, ‘ mañakushanallanchispaq ’, ‘ ama huñunakuyninchista saqenanchispaqpas ’.
2: 41 - 50.
Joseqa Diospa munayninta ñawpaqta ruwaran, allintataqmi llank’aran familianta uywananpaq Diosmantapas yachachiranmi.
Chaymi payqa allin ejemplo familia umalliqkunapaq.
4: 4.
Sapa p’unchaymi Diosmantaqa yachashanallanchis.
6: 40.
Diospa Siminta yachachiqqa yachachisqanman hinan kawsanan, chhaynapin estudiachisqanpas paypa ruwasqanta ruwanqa.
8: 15.
‘ Diospa Siminta waqaychaqkuna [...] hinaspa pacienciawan ruruq ’ kananchispaqqa, allinta Diospa Siminta entiendenanchis, ancha chaniyoqpaqmi qhawarinanchispas.
Bibliata, qelqakunata leenapaqqa Diosmanta mañakunanchis leesqanchispipas yuyaymanananchis.
P’UCHUKAYPI JESUSPA PREDICASQAN
(Lucas 10: 1 – 24: 53)
Jesusqa 70 yachachisqankunata ñawpachiran Judá suyuq llaqtankunaman, ayllunkunamanwan rinankupaq.
Chaymantataq Jesús yachachispa riran ‘ llapa llaqtakunata huch’uy llaqtakunatawan ’.
33 watapi, phisqa p’unchayraq Pascua fiestapaq kashaqtinmi Jesusqa malta asnopi sillaykusqa Jerusalén llaqtaman haykuran.
Ñan tiempo chayamunña yachachisqankunaman Jesuspa willasqan simi hunt’akunanpaq, paymi niran: ‘ Runaq Churinqa sinchitan ñak’arinqa. Kurak runakunan, sacerdote umallikunan, kamachikuy simita yachachiqkunan cheqnikuspa wañuchinqaku, ichaqa kinsa p’unchaymanta kawsarimpunqa ’, nispa.
Bibliamanta tapuykuna kutichiykunapiwan:
10: 18. ¿Imatan Jesús nisharan 70 yachachisqankunaman: “Ñoqan rikurqani Satanasta rayo hina hanaq pachamanta urmaykamushaqta ”, nispa?
Jesusqa manan chay tiempopi Satanaspa wikch’uykamusqa kasqanmantachu rimasharan.
Satanasqa 1914 watapiraqmi hanaq pachamanta wikch’uykamusqa karan, chay watapin Cristo kamachikuyta qallariran.
Jesusqa hamuq tiempopi hunt’akunanmantan rimasharan.
17: 34 - 37. ¿Pikunan kanku ‘ kunturkuna ’ otaq ankakuna? ¿Iman ankakunaq huñukusqan “wañusqa ” cuerpopas?
“Apasqa ” kaqkunata otaq qespichisqa kaqkunata rikch’anachikun karumanta allinta rikuq ankakunawan.
Ankakunaq huñukusqan “wañusqa ” cuerpotaq rikch’akun Cristoq qayllaykamusqanwan Jehová Diosmanta espiritual mikhuna chaskisqanchismanwan.
22: 44. ¿Imaraykun Jesús sinchita llakikuran?
Imaymanan llakichiran.
Jesusqa yacharanmi suwata hina wañuchiqtinku Taytanpa llakikunanta, chhayna wañuchisqankumanta Taytanpa sutin saruchasqa kanantapas, chaymi anchata llakichiran.
Chaymantapas wiñay kawsaynin runakunaq kawsayninpas paymanta karan, chaypaqqa wañunankama hunt’aq kanan karan.
23: 44. ¿Intiq wañusqanraykuchu kinsa horata tutayaran?
Manan, Intiqa wañun mosoq killa rikhurimullaqtinmi, pura killa kaqtinqa manan wañunchu, Pascua fiestapiqa pura killa karan.
Jesuspa wañusqan p’unchay tutayayqa Diospa milagro ruwasqanmi karan.
11: 1 - 4.
Kay textopi nisqan simikunaqa tupanmi Orqo Patapi mañakuymanta Jesuspa yachachisqanwan, — chaytaqa yachachiran huk wata kuskan ñawpaqta — chaywanmi yachanchis mana kaqllatachu mañakuspa rimananchista.
11: 5, 13.
Jehová Diosña mañakuyninchista kutichimunqa chaypas, mañakushanallanchispuni.
11: 27, 28.
Cheqaq kusikuyqa manan familianchiswan imayna kawsasqanchismantachu nitaq qhapaq kaymantachu, aswanpas cheqaq kusikuyqa hamun tukuy sonqowan Diospa munaynin ruwasqanchismanta.
11: 41.
Contribucionkunataqa tukuy sonqomantan churananchis.
12: 47, 48.
Pikunachus askha llank’ayta chaskikuspa mana hunt’aqkunaqa aswan huchachasqan kanqa, imayna llank’anankuta mana yachaqkunamantaqa.
14: 28, 29.
Imachus kapuwaqnillanchiswanmi kawsananchis.
22: 36 - 38.
Jesusmi yachachisqankunata niran, espadata apaychis nispa, ichaqa manan hark’akunankupaqchu apananku karan.
Jesusta hap’inanku tuta espada apasqankuqa kayta yachanankupaqmi karan, paymi yachachisqankunata niran: “Espadawan maqanakuqkunaqa espadawan wañuchisqallataqmi kanqaku ”, nispa.
[31 paginapi dibujo]
Joseqa allin ejemplo karan familianta umallispa
[32 paginapi dibujo]
Lucasqa hunt’asqatan qelqaran Jesuspa kawsasqanmanta predicasqanmantapas
¿Imaytan wawaykikunata uywawaq kay sasa tiempokunapi?
WAWAKUNAQA maman mana munashaqtinmi qaparqachasparaq pukllanata rantichikuyta munanku otaq taytanta mana kasuspa phawaykachanku pukllankupas.
Tayta mamakunaqa wawanpa allinnillanta munanku.
Ichaqa sinchita waqaqtinkun wawankuq munasqanta ruwanku manaña munashaspapas mañakusqankuta qonku.
Askha runakunan ninku: Wawakunata allinta uywanapaqqa imachus mañakusqankutan qona, nispa.
Estados Unidos suyupi 750 wayna sipaskunata tapuranku, chunka iskayniyoq, chunka qanchisniyoq watanpi kaqkunata.
Khaynata tapuranku: ¿Imatan ruwankichis tayta mamaykichis mañakusqaykichista mana qosoqtiykichis?
nispa, yaqa 60% wayna sipaskuna niranku, mañakushallaykun, nispa. 55% wayna sipaskunataq niranku, mañakushallaqtiykuqa qowankupunin, nispa.
Yaqapaschá tayta mamakunaqa ninku: Wawaykuta munakuspan imachus mañawasqankutaqa qoyku, nispa, ichaqa ¿chhaynachu kanman?
Kay qelqaq nisqanmanta yachasunchis: “Warmanmanta luylusqayki kamachiqa qhepamanmi umaykita nanachisunki [otaq mana agradecekuq kanqa] ” (Proverbios 29: 21).
Manapaschá wawakunaqa kamachichu kanku, ichaqa chay textopi nisqanqa ancha allinpuni wawakunata uywanapaq.
Sichus wawakunata luylunqaku imapas munasqallanta qonqaku chayqa, machuyapuspan “mana agradecekuq ” kanqa, munaynillanta ruwanqa k’ullu sonqotaq kanqapas.
Biblian ichaqa khaynata yuyaychan: “Wawata yachachiy imaynatachus kawsananpaq ”, nispa (Proverbios 22: 6).
Allin yuyayniyoq tayta mamakunaqa chay textoq nisqanta kasukunku, chaymi kamachikuykunata wawankupaq churanku kallpachakunkutaq kamachisqankuta hunt’achinankupaq.
Manan wawankuta munakusqanraykuchu imapas munasqanta qonku nitaq waqaqtinkupas, qaparqachaqtinkupas, phiñakuqtinkupas mañakusqankutaqa qonkumanchu.
Aswanpas Jesuspa yuyaychasqanta kasukunku: “‘ Arí ’ nisqaqa, ‘ Arí ’ nisqallapuni, ‘ Manan ’ nisqapas, ‘ Manan ’ nisqallapuni ” kanan.
Chhaynaqa, ¿imaynatan wawakunata uywasunman?
Yachasunchis huk rikch’anachiymanta.
‘ Hap’isqa wach’ikuna hina ’
Bibliaqa huk rikch’anachiywanmi rikuchin imarayku wawakuna tayta mamanpa yanapayninta necesitanku.
Salmo 127: 4, 5, NM texto nin: “Kallpasapa runaq hap’isqan wach’ikuna hinan wayna kashaqtinchis naceq wawakunaqa.
Kusisamiyoqmi chay wach’ikunata wach’i waqaychananpi churaqqa ”.
Wawakunata rikch’anachikun wach’ikunawan taytatataq rikch’anachikun kallpasapa maqanakuq runawan.
Wach’iqqa anchatan kallpachakunan wach’isqan maychus chayananman chayananpaq, chhaynallatataqmi munakuq tayta mamakunapas anchata kallpachakunanku wawankuta allinta uywanankupaq.
Paykuna munanku wawanku allin runa kanankuta kusisqa kanankutapas.
Munallankutaqmi, imatapas allin yuyaywan ruwanankuta, yachayniyoq kanankuta, sasachakuykunamanta karunchakunankuta, allin ruwaykunaman aypanankutapas.
Ichaqa manan munayllachu munananku.
¿Imatan ruwananchis wach’i maychus apuntasqanchisman chayananpaq?
Wach’ita allinta preparana, cuidana, kallpawantaq wach’ina.
Chhaynallatataqmi wawakunatapas allinta preparana otaq yanapana, cuidana, kallpachakunataq yachachinapaq, chhaynapi wiñaspa allin runa kanankupaq.
Kay kinsa yanapaykunata huk - hukmanta yachasunchis.
Sumaqllata wach’ita preparananchis
Ñawpa tiempopi wach’iqkunaqa sumaqllata preparaqku wach’inkuta.
Wach’ikunataqa ñañu k’aspimanta ruwaqku recto kananpaqtaq allinta thupaqku.
Puntanqa allin ñawch’iyachisqa otaq filoyoq kanan karan.
Huknin puntanpitaq phuruta wataqku maychus chayananman allinta chayananpaq.
Tayta mamakunapas chay wach’ikunata hina wawankuta preparananku otaq yanapananku, chhaynapin allin, chanin runa kanqaku.
Chayrayku yachayniyoq tayta mamakunaqa manan hinallatachu qhawanku wawankuq mana allin ruwasqankuta, aswanpas munakuywan yanapanku chay mana allin ruwasqankuta qonqachinankupaq.
Allin wawaña kanman chaypas, tayta mamakunaqa kallpachakunankupunin allinta uywanankupaq, ‘ loqhe - kay waynaq sonqonpi saphichakusqanrayku ’ (Proverbios 22: 15).
Chaymi Bibliaqa tayta mamakunata yuyaychan wawankuta yachachinankupaq.
Chay yachachiymi wawata yanapanqa allin yuyayniyoq kananpaq, imayna genioyoq kananpaqpas.
Chaymi Proverbios 13: 24 texto nin: “Wawanta mana wanachiqqa wawantan cheqnikun, wawanta munakuqmi ichaqa sumaqta wanachin ”, nispa.
Kay textopi wanachiy simiqa mana allin ruwasqankumanta qonqachiy ninanmi.
Tayta mamakunaqa sumaq sonqo kaywanmi wawankuq mana allin ruwasqankuta qonqachinanku, chhaynapi wiñaspa kusisqa kanankupaq.
Chay textoq nisqan hina, wawata mana wanachiyqa ‘ cheqnikuymi ’, wawata wanachiymi ichaqa munakuy.
Wawankuta munakuq tayta mamakunaqa allinta entiendechinku imarayku kamachikuykuna churasqankuta.
Wawakunata wanachiyqa manan kamachiyllachu nitaq maqayllachu munasqankumanta hark’ayllapaschu, aswanpas yanapananchis kamachisqanchista allinta entiendenankupaq.
Biblia nin: “Diospa kamachikusqan simita hunt’aqqa allin reparaq churin ”, nispa (Proverbios 28: 7).
Wach’iqqa wach’inkunapi phurukunata wataq, maychus apuntasqanman rectota chayananpaq.
Chhaynallatataqmi, familiata Kamaqpa yachachikuyninpas wawakunata yanapanqa tukuy kawsasqankupi, wasinkumantaña ripuqtinkupas yanapashallanqa.
Ichaqa ¿imaynatan tayta mamakuna wawankuta yanapankuman Bibliaq yachachisqanman hina kawsanankupaq?
Moisespa tiemponpin Israel tayta mamakunaman Dios khaynata yuyaycharan: ‘ Sonqoykichispi waqaychaychis tukuy kay kamachisqaykunata, yachachillaychispunitaq wawaykichiskunamanpas ’, nispa (Deuteronomio 6: 6, 7).
Ñawpaqtaqa tayta mamakunan yachananku Diospa Simin Qelqamanta chayman hinataq kawsananku, chhaynapi Diospa kamachikuyninkunata munakunqaku (Salmo 119: 97).
Chayta ruwaspallan wawankuman ‘ yachachinqaku ’ Diospa kamachikuyninkunata.
Chay ancha chaniyoq yachachikuykunatan wawankuq sonqonman churananku sapa kutilla rimapayaspa.
Kay tiempopi wawakunata Bibliaq nisqanman hina yachachiyqa ancha allinpunin, mana allin ruwasqankumanta munakuywan wanachiypas.
Chayta ruwaspaqa wawanchiskunata yanapasun allinta kawsanankupaq.
Wach’ita cuidananchis
Yachashallasun Salmo 127: 4, 5 textopi kaq rikch’anachiymanta.
Wach’iqqa ‘ wach’ikunata churaq wach’i waqaychananpi ’.
Wach’ikunata preparasqan qhepamantaq wach’i waqaychananpi churaspa sumaqta cuidaq ama p’akikunanpaq.
Bibliaq nisqan hina, Taytansi Mesiasta allin thupasqa wach’ita hina ‘ wach’i waqaychananpi pakaykurqan ’ (Isaías 49: 2).
Jehová Diosqa ancha munakuq Taytan, chaymi Mesiasta — munakusqan Churinta — imaymana mana allinkunamanta cuidaran wañunan p’unchay chayamunankama.
Jehová Diosqa cuidashallaranmi Churinta wañusqan qhepamanpas, chayrayku kawsarichiran hanaq pachapi wiñayta kawsananpaq.
Chhaynallatataqmi allin tayta mamakunapas wawankuta cuidanku kay pachapi millay ruwaykunamanta.
Yaqapaschá mana allin ruwaykunamanta hark’ankuman, millay runakunawan ama huñunakunankupaq.
Chaymi yachayniyoq tayta mamakunaqa ancha allinpaq hap’inku kay kamachikuyta: “Mana allin runakunawan huñukuspaqa samaykachikunkun ”.
Diospa kamachikuyninkunata mana respetaq runakunamanta wawakunata cuidayqa ancha allinmi, mana chayqa hatun huchakunapin urmankuman wañuyta iman tarinkuman.
Wawakunaqa manan sapa kutillachu tayta mamankuta agradecenqaku sumaq cuidasqa kasqankumanta.
Mayninpiqa tayta mamakuna wawankuta cuidaspa wakin ruwaykunamanta hark’anqaku yaqapaschá chayrayku wawakunaqa sientepakunqaku.
Imaynata wawakunata uywanapaq libro qelqaqmi nin: “Wawakunaqa manapaschá kaqratochu agradecewasun cuidasqanchismanta, wawakunan ichaqa munanku tayta mamankuq yanapayninta, chhaynapi allin runa kanankupaq allinta kawsanankupaqpas.
Chaytaqa ruwasun wawanchiskunapaq allin kamachikuykunata churaspa manataq hinallatachu qhawananchis munasqankuman hinalla ruwanankuta ”, nispa.
Sichus wawanchiskunata allinta cuidasun millay ruwaykunawan ama qhellichakunankupaq, Diospa qhawarisqan ch’uya kanankupaq chayqa, ancha munakusqanchista rikuchishanchis.
Wiñasqankuman hinan entiendenqaku imarayku kamachikuykuna churasqanchista agradecewasuntaq munakuywan cuidasqanchismantapas.
Allinta wach’iy
Salmo 127: 4, 5 texto taytata tupachin ‘ kallpasapa runawan ’.
Chhaynaqa ¿taytallachu wawanta allinta uywanman?
Taytapas mamapas allintan wawankutaqa uywankuman. (Proverbios 1: 8).
Kallpawan wach’ita wach’inanchispaqqa allin ‘ kallpasapa runa ’ kananchis.
Ñawpa tiempopiqa mayninpi p’eqtakunata llutaqku cobrewan chaymi soldadokunaqa “p’eqtata saruqku ” yaqapaschá watunta allinta mat’inankupaq (Jeremías 50: 14, 29, NM).
Chaymi, kallpawan p’eqtaq watunta chutananku karan allinta wach’inankupaq.
Wawakunata uywanapaqpas anchatan kallpachakuna.
Ichaqa askha tayta mamakuna mana kallpachakuyta munankuchu wawankuta allinta uywanankupaq.
Aswanpas tayta mamakuna ninku: Televisionpi escuelapi wiñaymasinkunawan yachachunku imayna kawsanamanta warmi qhari puñuymanta, hukkunamantapas, nispa.
Chaymi tukuy imaymanata wawankuman qonku.
Paykunan ninku: Sichus wawaykuman mañawasqankuta mana qoykumanchu chayqa, sonqonkutan k’iriykuman chaymi tukuy munasqankuta qoyku, nispa.
Ichaqa, sichus tayta mamakuna tukuy munasqankuta wawankuman qonqaku chayqa qhepamanmi chay wawakuna ñak’arinqaku.
Sasan wawakunata uywayqa, Diospa nisqanman hina uywanapaqqa astawanraqmi kallpachakuna.
Ichaqa ancha kusikuytan tarinqaku.
Parents nisqa revista nin: “Sichus tayta mamakuna wawankuta yanapanqaku, kamachisqankutapas kasuchikunqaku chayqa, astawanmi chay wawakuna escuelapi yachanqaku, manan manchakunqakuchu runakunawan rimaytapas, imachus ruwasqankuwanpas kusisqan kanqaku; chay wawakunaqa aswan kusisqapunin kanqaku munasqallankuta qospa otaq sinchi millay tayta mamakunaq uywasqan wawakunamantaqa ”, nispa.
Astawanraqmi kusikunqaku.
Qallariypi Proverbios 22: 6 texto nin: “Wawata yachachiy imaynatachus kawsananpaq ”, nispa chaymantaqa yacharunchisñan.
Chay textoq p’uchukayninpitaq nin: “Machuyapuspapas manapunin chaytaqa qonqanqachu ”, nispa.
Ichaqa, ¿chay textoq nisqanraykuchu llapa wawakuna allinta kawsankuman?
Manan, wawakunaqa wiñasqankuman hinan akllakunqaku imayna kawsanankuta ima ruwanankutapas.
Aswanpas chay textoqa tayta mamakunata sumaqta yanapan.
Sichus wawanchista Bibliaq nisqanman hina uywasun chayqa, allin runa kanankupaqmi yanapasun, chhaynapi kusisqa kawsanqaku, ima ruwasqankupas allinkama kanqa (Proverbios 23: 24).
Chhaynaqa anchata kallpachakusunchis wawanchiskunata yanapanapaq, cuidanapaq, allinta yachachinapaqpas.
Chayta ruwaspaqa manan hayk’aqpas pesapakusunchu.
[3 paginapi foto]
¿Munakushanchischu wawanchiskunata imaymana munasqankuta qospa?
[5 paginapi foto]
Munakuq tayta mamakunaqa allintan sut’inchanku imarayku familiankupaq kamachikuykuna churasqankuta
[5 paginapi foto]
Munakuq tayta mamakunaqa allintan wawankuta cuidanku millay ruwaykunamanta
[6 paginapi foto]
Sasan wawakuna uywayqa, ichaqa ancha kusikuytan tarinqaku
‘ Mana imapaq valeq kaqkunamanta ’ karunchakusun
“Mana imapaq valeq kaqkunapi afanakuqmi [...] mana yuyayniyoq. ” (PRO.
12: 11, NM.)
¿Imakunan ancha valorniyoq kaqninchiskuna?
¿Imatan chaykunawan ruwanchis?
LLAPA cristianokunaqpas kanmi ancha valorniyoq kaqninchiskuna: wakinmi qhali kashanchis, kallpanchispiraq kashanchis, imaymana ruwayta atinchis, otaq qolqeyoqpas kanchis.
Jehová Diosta munakusqanchisraykun llapa kaqninchiskunawan payta servinchis. Chhaynapin kasukunchis kay kamachikuyta: “Señor Diosta tukuy kaqniykikunawan yupaychay ” (Pro.
3: 9).
¿Imaniwanchismi Biblia mana imapaq valeq kaqkunata maskhaymanta?
¿Imamantan rimashan Proverbios 12: 11?
Bibliaqa rimallantaqmi mana imapaq valeq kaqkunamantapas, niwanchistaq ama chaykuna maskhaypi tiemponchista kallpanchistapas usuchinapaq.
Proverbios 12: 11, NM texton nin: “Chakranta llank’aqqa askha mikhunayoqmi, mana imapaq valeq kaqkunapi afanakuqmi ichaqa mana yuyayniyoq ”, nispa.
Ichaqa sichus mana valeq kaqkuna maskhaypi imaymana kaqninkunata tukunqa chayqa, “mana yuyayniyoq ” mana allin sonqoyoq kasqantan rikuchishan.
Chayta ruwaqqa wakchayapunqan.
¿Imaynatan Proverbios 12: 11 yanapawasunman Dios serviyninchispi?
¿Imaynatan Proverbios 12: 11 yanapawasunman Dios serviyninchispi?
Sichus huk cristiano tukuy sonqowan Jehová Diosta servinqa chayqa, kusisqan kawsanqa: Diosmi paytaqa yanapanqa ima necesitasqanpipas; chaymantapas chay cristianoqa manan iskayanqachu hamuq tiempo suyakuyninmanta.
Ichaqa sichus mana valeq ruwaykunapi afanakunman chayqa, Jehová Diosmantan karunchakapunman, manañataq wiñay kawsaytapas chaskinmanchu.
¿Imatan ruwanan mana chay sucedenanpaq?
Yachananmi mayqenkunachus mana valeq kaqkuna kasqanta, kallpachakunantaq chaykunamanta karunchakunanpaq (leeychis Tito 2: 11, 12).
¿Mayqenkunan kanman mana imapaq valeq kaqkuna?
Chhaynaqa, ¿mayqenkunataq chay mana valeq kaqkunari?
Mana valeq kaqkunaqa tukuy imapas Jehová Diosta tukuy sonqonchiswan servinanchista hark’awaqninchismi.
Chaykunan kanman kusirikuykuna.
Llapanchispas necesitanchismi mayninpi imallapipas pukllayta kusirikuytapas.
Ichaqa sichus chaykunaman nishuta qokusunman chayqa, manan tiemponchis aypawasunmanchu Dios serviyninchista allinta hunt’ananchispaq.
Chhayna kaqtinqa chay kusirikuykunaqa mana imapaq valeqmi kanman, Diosmantataq karunchawasunmanpas (Ecl.
2: 24; 4: 6, NM). Chay mana sucedewananchispaqqa allin yuyayniyoqmi kananchis kusirikuykunaman mana nishuta qokunanchispaq, chhaynapi tiemponchista mana usuchinapaq (leeychis Colosenses 4: 5).
Ichaqa kallantaqmi huk mana imapaq valeq kaqkunapas, chaykunaqa aswantaraqmi waqllichiwasunman kusirikuykunaman qokuymantapas.
Chaykunamanta wakinmi yanqa dioskuna.
Karunchakusun mana imapaq valeq dioskunamanta
¿Imakunatan Biblia askha textokunapi sutichan “mana imapaq valeq ” nispa?
Bibliapiqa askha hawapin “mana imapaq valeq ” nispa sutichakun yanqa dioskunata.
Chay dioskunamanta rimaspan Jehová Dios Israel runakunata niran: “Aman hallp’aykichispi ruwakunkichischu yanqa dioskunatapas, idolokunatapas, yupaychana saywa rumikunatapas, sumaqchasqa rumikunatapas chaykunaman k’umuykunaykichispaqqa.
Ñoqaqa Diosniykichis Señor Diosmi kani ”, nispa (Lev. 26: 1).
Rey Davidpas qelqallarantaqmi: “Hatunmi Señor Diosqa, yupaychana hinapuni, llapan dioskunamanta aswan manchana.
Llaqtakunaq llapan diosninqa idolokunan [‘ mana valeq dioskunan ’, NM], Señor Diosmi ichaqa hanaq pacha kamaq ”, nispa (1 Cró.
16: 25, 26).
¿Iman rikuchin wak dioskuna mana imapaq valeq kasqanta?
Davidpa willasqan hina, imaymana kamasqakunapin rikunchis Jehová Diospa qhapaq atiyninta (Sal.
139: 14; 148: 1 - 10). Lliwta Kamaq Jehová Diosmi Israel runakunawan rimanakuran llaqtan kananpaq, ¡may sumaqpunin chayqa karan Israel runakunapaq!
Ichaqa mana yuyayniyoqmi Israel runakunaqa karanku, chaymi Jehová Diosmanta t’aqakuspa k’ullumanta rumimanta ruwasqa idolokunaman, sayaq rumikunamanpas k’umuykuranku.
Chay yanqa dioskunaqa manataq kikinkutapas salvakuyta atirankuchu chayqa, ¿imaynapitaq serviqninkunatari salvayta atinkuman karan? (Jue.
10: 14, 15; Isa.
46: 5 - 7.)
7, 8.
¿Imaynapin qolqe maskhay huk diosman tukunman?
Kunan tiempopas askha runakunan k’umuykushankuraq k’ullumanta yesomanta ruwasqa imagenkunaman.
Bibliaqa rimallantaqmi huk clase dioskunamantapas.
Chayta yachanapaq yuyarisun Jesuspa kay nisqanta: “Manan pipas iskay patrontaqa serviyta atinmanchu, huknintan cheqnikunman, huknintataq munakunman.
Manan Diostawan qhapaq kaytawanqa serviyta atiwaqchischu ”, nispa.
¿Imaynapin qolqe maskhay huk diosman tukunman?
Chayta yachananchispaq kaywan rikch’anachisun.
Chay rumiqa kusan kanman perqata sayarichinapaq wasita ruwanapaqpas.
Ichaqa sichus chay rumita “yupaychana ” sayaq rumiman tukuchinkuman, otaq chay rumita ‘ sumaqchaspa ’ chayman k’umuykunkuman chayqa, Jehová Diospa llaqtanpi runakunatan waqllichinman (Lev.
26: 1).
Qolqepas kusan imaymana ruwanapaq.
Chaywanmi p’achata, mikhunata, hukkunatapas rantinchis kawsananchispaq, chaymantapas qolqeqa yanapawasunmanmi Diosta servinanchispaq (Ecl. 7: 12; Luc. 16: 9).
Ichaqa sichus qolqeta maskhananchisrayku manaña Diosta tukuy sonqowanchu servisunman chayqa, diosninchismanmi qolqe tukunman (leeychis 1 Timoteo 6: 9, 10).
Kay pachapi runakunaqa nishutan qolqe maskhayman qokunku. Cristianokunan ichaqa, necesitasqallanchispaq qolqeta maskhananchis.
9, 10. a) ¿Imaynatan cristianokuna qhawarinchis educakuyta?
b) ¿Imaraykun universidadpi estudiay mana allinchu kanman?
Educacionpas allinninchispaqmi, ichaqa mana imapaq valeqmanmi tukunman.
Lliwpas munanchismi wawanchiskuna allin educasqa kanankuta, chhaynapi mantenekuyta atinankupaq.
Chaymantapas allin educasqa kaspankuqa, preparasqan kashanqaku Bibliata estudianankupaq, allinta yuyaykuspa imachus cheqaq kasqanta reparanankupaq, problemankuta allichanankupaq, Bibliamanta allin sut’inchasqata yachachinankupaqpas.
Allin educasqa kanapaqqa tiempon necesitakun, chayman tiempo qoyqa manan tiempo usuchiychu.
Ichaqa, ¿imanisunmantaq universidadpi estudiaymanta?
Askha runakunan ninku: Universidadman mana haykuspaqa manan imapas kankichu, nispa.
Ichaqa, ¿iman sucedeshan universidadman haykuq askha wayna sipaskunata?
Runakunaq waqllisqa yachayninkutan yachashanku.
Chaymantapas cristiano wayna sipaskuna universidadman haykunkuman chayqa, wayna sipas kayninkupi Jehová Diosta servinanku tiempotan usuchinkuman (Ecl.
12: 1). Universidadman haykuqkunamanta askhan manaña Diospiqa creenkuñachu, chaymi universidadkunaq askha kasqan nacionkunapiqa wakillanña Diospi creenku.
3: 5).
Ama aychaq millay munaynin diosninchis kananta munasunchu
11, 12.
¿Imaynapin wakin runakunaq wiksanku diosninkuman tukupuran?
Filipos llaqta cristianokunamanmi apóstol Pablo rimaran huk yanqa diosmanta.
Diospa llaqtanmanta t’aqakuq runakunamanta rimaspan niran: “Askha kutitañan nirqaykichis, kunanpas wakmantan waqayniywanraq nimuykichis: Askha runakunan Cristoq [...] wañusqanta pisichaspanku mana allinta kawsashanku. Chay runakunaq p’uchukayninqa ñak’ariymi, paykunaq diosninkuqa wiksallankun, [...] kay pacha kaqkunallapitaqmi yuyankupas ”, nispa.
¿Imaynapitaq chay runakunaq wiksanku diosninkuman tukupuran?
Chay runakunaqa aychankuq millay munayninta ruwaspan manaña Diosta servirankuchu.
Yaqapaschá wakinqa machaqman tukupuranku, mikhuyllamanñataq qokurankupas (Pro. 23: 20, 21; tupanachiy Deuteronomio 21: 18 - 21).
Wakinqa yaqapaschá nishuta qokuranku chay tiempopi kusirikuykunaman pukllaykunaman ima, chhaynapitaq Dios serviytapas saqepuranku.
Kay tiempopipas chhayna kawsaytan runakuna ninku: “Kaymá allin kawsayqa ”, nispa; ichaqa amapuni ñoqanchisqa hayk’aqpas munasunchu paykuna hina kawsaytaqa, paqtan waqllipusunman hinaspa manaña tukuy sonqowanñachu Jehová Diosta servisunman.
a) ¿Imataq munapayayri?
¿Imawanmi apóstol Pablo munapayayta tupanachiran?
b) ¿Imatan ruwananchis munapayaymanta karunchakunanchispaq?
Apóstol Pabloqa rimallarantaqmi huk yanqa diosmantapas.
Paymi niran: “Chay hinaqa, qankuna kay pachapi lliw millay ruwaykunamanta t’aqakuychis, ama qhelli huchapi puriychischu, ama millay map’ata ruwaychischu, ama cuerpoykichispa munasqanta ruwaychischu, ama mana allinta yuyaykuychischu, ama munapayaychischu, munapayayqa ídolo yupaychay hinan ”, nispa.
Munapayayqa qolqeta otaq imatapas sinchita munaymi.
Qhelli hucha ruwayllapiña yuyaykuypas munapayayllataqmi kanman (Éxo. 20: 17).
Apóstol Pablon munapayayta tupanachiran ídolo yupaychaywan.
Chayraykun karunchakunanchispuni munapayaymantaqa.
Jesusmi uyariqninkunata allinta yachachiran ima munapayaytapas sonqonkumanta chinkachinankupaq (leeychis Marcos 9: 47; 1 Juan 2: 16).
Mana imapaq valeq rimaykunamanta cuidakusun
14, 15. a) ¿Iman Israel runakunata waqllichiran Jeremiaspa tiemponpi?
b) ¿Imanaqtinmi Moisespa rimasqan ancha valorniyoq karan?
Wakin rimaykunaqa mana imapaq valeqmi kanman.
Chayta yachanapaq yuyarisun Jehová Diospa rimasqanta, paymi Jeremiasta niran: “Profetakunaqa chay hinata sutiypi nispankuqa llullakushankun.
Ñoqaqa manan hayk’aqpas paykunataqa kachamurqanichu, manataqmi willaqtapas churarqanichu, manapunin rimapayallarqanipaschu.
Rikhuriymanta rimasqankuqa yanqa q’otullan, paykuna kikinkumanta watupakusqallankun, sonqonkumanta horqokuspa rimasqallankun ”, nispa (Jer. 14: 14).
Chay llulla profetakunaqa nirankun: Jehová Diospa nisqantan rimashayku, nispa, ichaqa paykunaq yuyaykusqankuman hinallan rimasharanku.
Chayraykun rimasqankuqa mana imapaq valeq karan, aswanpas chay rimasqankuwanmi Diospa llaqtanta waqllichisharanku.
Chaymi 607 watapi manaraq Jesús hamushaqtin askha Israel runakuna chay llulla profetakunaq yanqa rimasqankuta kasusqankurayku wañuranku Babilonia soldadokuna llaqtankuta thunishaqtinku.
Moisespa nisqanmi ichaqa mana llulla profetakunaq willasqan hinachu karan, chayraykun payqa Israel runakunata kamachiran: “Allinta yuyaykuychis tukuy chay yachachisqaykunata [...].
Manan yanqa rimayllachu chay simikunaqa, aswanpas kawsay qoqniykichismi. Chayta kasuspaykichismi unayta kawsankichis Jordán mayu chimpapi hap’ikapunkichis chay suyupi ”, nispa (Deu.
32: 46, 47).
Moisesqa Diospa willasqallantan rimasharan, chaymi rimasqanqa ancha valorniyoq karan llapa Israel runakunapaq.
Paykunaqa uyarinankupunin karan Moisespa rimasqanta, chayta kasukuqkunaqa unaytan kusisqa kawsaranku.
Ñoqanchispas qaqatan hap’ipakunanchis Jehová Diospa yachachikuyninkunaman, manataq uyarinanchischu yanqa rimaykunataqa.
¿Imaynatan cristianokuna qhawarinchis Bibliaq contranpi cientificokunaq yachachisqanta?
¿Ima mana valeq rimaykunatan kunan tiempopi runakuna rimanku?
Wakin cientificokunan ninku: Runaqa evolucionmantan hamun, cienciapas imaymana yachaypin ñawparishan, chaymi manaña Diospiqa creenañachu, lliwtapas estudiaspallan yachasunman, nispa.
¿Iskayananchischu chay hatunchakuq runakunaq rimasqanwan?
Runakunaq yachayninqa manan hayk’aqpas igualanmanchu Diospa yachayninmanqa.
Chayrayku, Diospa yachachiynin runaq yachachiyninwan mana tupaqtinqa, runaq yachachiyninpunin pantasqaqa kashan (leeychis Romanos 3: 4).
Imaymanapiña ciencia ñawparishan chaypas, runaq yachayninmanta Bibliaq nisqanqa cheqaqpunin: “Kay pacha yachayqa mana yuyayniyoq kaymi Diospaqqa ”.
Runaq yachayninqa manan imapaschu nitaq imapaqpas valenchu Diospa tukuy yachayninwan tupanachisqaqa.
¿Imaynata qhawarinanchis pantasqa religionkunapi umalliqkunaq yachachisqanta, Diospa llaqtanmanta t’aqakuqkunaq yachachisqantapas?
Cristianon kayku niq religionkunapi umalliqkunapas mana valeq rimaykunatan yachachinku.
Paykunaqa: Diospa Simintan yachachishayku, ninkun; ichaqa yaqa llapa yachachisqanku mana Bibliapichu tarikun.
Chayraykun rimasqankuqa mana imapaqpas valenchu. Diospa llaqtanmanta t’aqakuq runakunapas mana valeq rimaykunatan yachachinku.
Ichaqa yuyaykusqankuman hinallan yachachinku. Chayrayku rimasqankuqa mana imapaqpas valenchu, aswanpas waqllichinmi llapa uyariqninkuta.
¿Imatan ruwasunman paykunawan mana engañachikunanchispaq?
¿Imaynatan mana imapaq valeq rimaykunamanta karunchakusunman?
¿Imaynatan kasukusunman 1 Juan 4: 1 nisqanta?
Apóstol Juanmi yuyaqña kashaspa cristianokunaman allin consejota qoran mana valeq rimaykunata imayna reparanapaq (leeychis 1 Juan 4: 1).
Apóstol Juanpa nisqanta hinan ñoqanchispas predicasqanchis runakunata kallpachanchis imakunapi creesqanku Bibliaq nisqanman hinachu kashan icha manachu chayta qhawarinankupaq.
Ñoqanchispas kaqllatataqmi ruwananchis.
Sichus pipas mana allinta rimanman Bibliaq yachachiyninmanta, congregacionmanta, umalliqkunamanta otaq mayqen wayqe panamantapas chayqa, manan creenanchispachachu.
Aswanmi kaykunata tapukunanchis: “¿Bibliaq yachachisqanman hinachu chay runa ruwashan chaykunata rimaspa?
¿Chay rimasqan kallpachawanchischu Diospa Reinonmanta allin willakuykunata astawan willananchispaq?
¿Chay rimasqan yanapanchu congregacionpi thak kawsay kananpaq? ”
Ima rimaypas wayqe panakunata kallpachananmantaqa aswanpas pisichan chayqa, mana imapaq valeqmi.
¿Imatan congregacionpi umalliqkuna ruwanku rimasqanku ancha valorniyoq kananpaq?
Congregacionpi umalliqkunapas cuidakunankun mana valeq rimaykunamanta.
Chayrayku pimanpas consejota qonanku kaqtinqa, mana yachayninkuman hinachu rimanku, aswanpas Bibliaq nisqanman hinapuni consejota qonku.
Paykunaqa kasukunankun apóstol Pabloq kay nisqanta: “Diospa Simin Qelqaq nisqanmantaqa manan astawan yuyaykunaykichischu ”, nispa.
Chayraykun umallikunaqa Bibliaq nisqallanta, allin yuyayniyoq hunt’aq kamachiq qelqasqallanta rimanku, manataq chaykunaman imatapas yapankuchu.
¿Pin yanapawasun mana valeq kaqkunamanta karunchakunanchispaq?
Qhawasqanchispas hina, mana valeq dioskuna, yanqa rimaykuna, huk mana imapaq valeq kaqkunapas Diosmantan karunchawasunman.
Chayrayku Jehová Diosmanta yachayta mañakunchis mana valeq kaqkunata reparachiwananchispaq, hinaspa chaykunamanta karunchakunapaq.
Chhaynapitaq salmo takita qelqaq hina nishasunchis: “Hark’aykuway ama yanqa kaqkunata qhawanaypaq, atiyniykiwan kawsarichiway ”, nispa (Sal.
119: 37). Kay estudioq qatiqninpin yachasunchis imarayku Jehová Dioswan pusachikunamanta.
¿Imanispan kutichiwaq?
• ¿Mayqenkunan mana valeq kaqkuna?
• ¿Imatan ruwananchis qolqe maskhay mana diosninchisman tukunanpaq?
• ¿Imaynapin aychaq munapayayninkuna ídolo yupaychayman tukunman?
• ¿Imaynatan karunchakusunman mana valeq rimaykunamanta?
[7 paginapi dibujo]
Israel runakunaqa mana imapaq valeq kaqkunamanta karunchakuspan ‘ chakrankuta llank’ananku ’ karan
[9 paginapi foto]
Amapuni imaymanayoq kayta munaspa Dios serviyninchispi pisipasunchu
[10 paginapi foto]
Congregacionpi umalliqkunaq rimasqanqa ancha valorniyoqmi kanman
Tukuy imapi Jehová Dioswan pusachikusun
“Chhaynan Diosninchisqa, paymi wiñay - wiñaypaq Diosninchisqa, paymi wiñaykamapas pusashallawasunpuni. ” (SAL.
48: 14.)
1, 2.
¿Imanaqtinmi Dioswan pusachikunanchis yachayllanchisman hap’ipakunanchismantaqa?
¿Ima tapuykunatan kutichisunchis? ¡RATULLAN sonqonchisqa engañawasunman mana imapaq valeq kaqkunata allinpaq qhawarinanchispaq! (Pro.
12: 11, NM.) Sichus mana allinkunata ruwayta munasunman chayqa, sonqonchisqa imaymanatan niwasunman chayta ruwananchispaq (Jer.
17: 5, 9). Chaymi salmo takita qelqaqqa Jehová Diosmanta mañakuran: “K’anchayniykita cheqaq - kayniykitawan mast’arimuy, chaykuna pusawachun ”, nispa (Sal.
43: 3). Chay takita qelqaqqa yachayninman hap’ipakunanmantaqa Jehová Diospin confiaran.
Chay ruwasqanqa ancha allinpunin karan, Jehová Diosmantaqa manan pipas aswan allintaqa pusanmanchu karan.
¿Imanaqtintaq Jehová Dioswan pusachikunanchis hukkunawan pusachikunamantaqa?
¿Hayk’aqmi Dioswan pusachikunanchis?
¿Imaynan kananchis Dioswan pusachikunapaq?
¿Imaynatan Jehová Dios pusawanchis?
Kay estudiopin chaykunamanta yachasunchis.
¿Imanaqtinmi Jehová Dioswan pusachikunanchis?
3 - 5.
¿Imanaqtinmi mana iskayaspa Jehová Dioswan pusachikunanchis?
Jehová Diosqa hanaq pacha Yayanchismi.
Payqa lliwtan ñoqanchismanta yachan, imayna sonqoyoq kasqanchistapas (1 Sam. 16: 7; Pro.
21: 2). Rey Davidmi Jehová Diosta niran: “Qanmi tiyaykusqaytapas sayarisqaytapas yachanki, yuyaykusqaytapas karumantaraqmi sut’itapuni yachanki.
Manaraq rimarishaqtiymi, Señor Diosníy, qanqa llapantaña yachanki ”, nispa (Sal. 139: 2, 4).
Diosqa allintataq reqsiwanchis chayqa, yachanmi imachus allinninchispaq kasqanta.
Jehová Diosqa tukuy yachayniyoqmi, payqa tukuy imatapas sut’itan rikun.
Runaq yachasqanqa manan imapaschu Diospa yachasqanwan tupanachisqaqa.
Diosqa qallariymantapachan yachanman qhepaman imachus kananta (Isa.
46: 9 - 11; Rom.
11: 33).
Chaymantapas Jehová Diosqa munakuwanchismi, allinnillanchistataq munanpas.
Munakuq kasqanraykun tukuy imaymanata qowanchis.
Santiagon qelqaran: “Tukuy allin kaqkunatapas, tukuy chanin kaqkunatapas hanaq pachamantan chaskinchis, hanaq pacha k’anchaykuna kamaq Yayamanta ”, nispa.
Pipas Dioswan pusachikunqa chayqa, imaymana allinkunatan paymanta chaskinqa.
Chaymantapas Jehová Diosqa tukuy atiyniyoqmi.
Salmo takita qelqaqmi niran: “Ancha Hatun Diospa pakaykusqan tiyaqqa, Tukuy - atiyniyoqpa llanthuykusqan tiyaqqa Señor Diostan ninman: Qanqa yanapaykuwaqniymi, pukaraymi, hap’ipaykukunay Diosmi kanki ”, nispa (Sal. 91: 1, 2).
Jehová Dioswan pusachikusunchis chayqa, sumaqtan payqa cuidawasun, manataq hayk’aqpas saqewasunchu.
Askhaña contranchispi hatarinkuman chaypas, Diosqa yanapawasunpunin.
Manan hayk’aqpas qonqawasunchu (Sal. 71: 4, 5; leeychis Proverbios 3: 19 - 26).
Qhawasqanchispas hina, Jehová Diosqa yachanmi imachus allinninchispaq kasqanta, payqa allinnillanchistan munan, tukuy atiyniyoqtaq imachus allinninchispaq kasqanta qowananchispaqpas.
¡Mana yuyayniyoqmi kasunman Dioswan mana pusachikuspaqa!
Kunanmi qhawarisun hayk’aq Jehová Dioswan pusachikunata.
¿Hayk’aqmi Jehová Dioswan pusachikunanchis?
6, 7.
¿Hayk’aqmi Dioswan pusachikunanchis?
Jehová Dioswanqa tukuy kawsasqanchis p’unchaykunan pusachikunanchis: nacesqanchismantapacha wañunanchiskama.
Salmo takita qelqaqmi niran: “Chhaynan Diosninchisqa, paymi wiñay - wiñaypaq Diosninchisqa, paymi wiñaykamapas pusashallawasunpuni ”, nispa (Sal.
48: 14).
Ñoqanchispas salmo takita qelqaq hina yachayniyoq kanchis, chaymi Jehová Diosta mañakushallanchispuni pusawananchispaq.
Mayninpiqa astawanraqmi necesitanchis Dioswan pusachikuyta.
Yaqapaschá ‘ llaki - phutiypi ’ tarikushanchis qatiykachasqa kasqanchisrayku, sinchita onqosqanchisrayku, otaq qonqaylla mana llank’anayoq rikukuspa (Sal.
69: 16, 17). Chhayna kaqtinqa mana iskayaspan Jehová Diospa yanapayninta mañakusunman, hinan payqa kallpata qowasunchis aguantananchispaq, yachaytapas qowallasuntaq allinta decidinanchispaq. ¡Anchatan kallpachawanchis chayta yachayqa!
(Leeychis Salmo 102: 17.)
Huk ruwaykunapipas necesitasunmi Dios pusawananchista.
Ejemplopaq, wasimasinchiskunata predicananchispaqqa necesitanchismi Dios yanapawananchista, chayllan paykunataqa allinta yanapayta atisunman.
Chaymantapas imapi kusirikunapaq, imayna p’achakunapaq, pikunawan amigontin kanapaq, imapi llank’anapaq, imata estudianapaq, ima ruwanapaqpas Diospa kamachikuyninkunatan qhawarinanchis, chhaynapin allinta decidisunchis.
Arí, lliw ruwayninchispin necesitanchis Jehová Dios pusawananchista.
Dioswan mana pusachikuyqa mana allinninchispaqmi
¿Imanaqtinmi mana allinpuni karan Evaq decidisqan?
Kikillanchismantan decidinanchis Dioswan pusachikuytaqa.
Diosqa manan obligawasunchu mana munaqtinchisqa.
Kay pachapiqa Evawanmi mana Dios kasukuyqa qallariran, chay mana kasukuyninmi askha nanaykunata lliw runaman apamuran.
Chaywanmi yachanchis mana Dios kasukuy sinchi mana allinninchispaq kasqanta.
¿Imaraykun mana allinpuni karan Diosta mana kasukusqan?
Evaqa Diospa hark’asqan rurutan mikhuran ‘ Dios hina allinkaqta mana allinkaqta reqsiyta ’ munaspa (Gén. 3: 5).
Diosllan decidinman imachus allin kasqanta imachus mana allin kasqantapas.
Evan ichaqa payllamanta chayta decidiran, chhaynapin mana Dioswan pusachikuranchu.
Chayta ruwaspan Evaqa pisichasharan Jehová Dios Ancha Hatun Kamachikuq kasqanta.
Evaqa Diosmantan t’aqakuyta munaran, qosan Adanpas Dios contra hatarillarantaq Evaq ruwasqanta hina ruwaspa.
¿Imatan mana respetashanchu Diospa kamachikuyninkunata mana kasukuq?
¿Imanaqtinmi chayta manapuni ruwananchischu?
Huñunakuyman hamuq huk runamanta rimasunchis. Kay runaqa televisionpi periodicokunapi qhelli kaqkunata qhawaymanmi yacharukun.
Chay runaqa yachanmi imaninmi Dios chaykuna qhawaymanta, yachantaqmi chaykunamanta mana ni rimanallapaschu kasqanta.
Chhayna kaqtinqa, ¿imaraykutaq chaykunatari ima hinallaña qhawan?
Diospa kamachikuyninkunata mana kasukuspaqa, chay runaqa manan respetashanchu Jehová Dios Ancha Hatun Kamachikuq kasqanta.
10: 23, NM).
¿Imanaqtinmi allin yuyaywan imatapas decidinanchis?
Wakinqa mana allinpaqmi qhawarinku Jeremiaspa nisqanta.
Paykunan ninku: Diosmá riki atiyta qowaranchis imatapas decidinanchispaq, ¿chaychu kunan juzgawasunman imapas decidisqanchismanta?
Jesusmi niran: “Imachus sonqopi hunt’a kashan chaytan simiqa riman ”, nispa.
Nillarantaqmi: “Runaq sonqonmantan lloqsimun mana allin yuyaykuna, runa wañuchiykuna, wasanchaykuna, qhelli huchapi puriykuna, suwakuykuna, yanqa tumpakuykuna, millay k’amikuykuna ”, nispa.
Qhawasqanchispas hina, ruwasqanchispi rimasqanchispin reqsichikunchis imaynas kanchis chayta.
Chaymi allin yuyayniyoq cristianokunaqa Dioswanpuni pusachikunku imata ruwanankupaqpas.
Chay cristianokunapaqmi Jehová Diosqa ‘ allinta ruwapunqa ’ ‘ cheqaq sonqoyoq ’ kasqankurayku (Sal.
125: 4).
¿Imatan yachachiwanchis ñawpa Israel runakunata sucedesqan?
Ñawpaq Israel llaqtamanta yuyarisun.
Israel runakuna allin yuyaywan imatapas decidiqtinku Diospa kamachikuyninkunatapas kasukuqtinkun, Diosqa paykunata yanapaqpuni karan (Jos. 24: 15, 21, 31).
Chaywanpas Israel runakunaqa sapa kutillanmi mana allinta decidiranku.
Paykunamantan Jehová Dios Jeremiaspa tiemponpi niran: “Mana kasuwarqankuchu, manataq uyariwarqankupaschu, aswanmi paykunaqa millay mana chanin sonqonkuq kamachinta ruwarqanku, ñawpaqman rinankutaqa qhepamanmi aswanta kutirqanku ”, nispa (Jer. 7: 24 - 26).
¡Llakikunapaqmi karan chayqa!
Chayrayku sonqonchispa kamachinta mana ruwanapaq Diospa kamachikuyninkunatapas mana pisichanapaqqa, amapuni chuchupakusunchu nitaq sinchitaqa kusirikuykunamanpas qokusunchu. Mana chayqa ñawpaqman rinanchistaqa qhepamanmi kutishasunman.
¿Imaynan kananchis Dioswan pusachikunapaq?
12, 13. a) ¿Imaraykun Jehová Dioswan pusachikunchis?
b) ¿Imanaqtinmi iñiyniyoq kananchis?
Jehová Diosta munakuspan paywanqa pusachikunchis.
Ichaqa Diosta munakuspapas iñiyniyoqmi kananchis. Apóstol Pablon niran: “Purishanchisqa Diospi iñispan, manan payta rikusparaqchu ”.
¿Imanaqtintaq iñiyniyoq kananchis?
Jehová Diosqa “chanin ñanninkunatan [pusakuwanchis] ”, ichaqa chay ñanninta purispaqa manan kay pachapi qhapaq kaykunatachu tarisunchis, nitaq runakunaq allin qhawarisqanpaschu kasunchis (Sal. 23: 3).
Chayraykun Dios serviqkunaqa yuyaymanashanallanchispuni Jehová Dios imaymana sumaqkuna qowasqanchispi (leeychis 2 Corintios 4: 17, 18).
Iñiyniyoq kaspaqa kusisqan kawsasunchis pisillaña kaqninchiskuna kaqtinpas.
Jesuspa nisqan hina, Diosta munayninman hina servinapaqqa kikinchistan qonqakunanchis, chaypaqpas iñiyniyoqmi kananchis.
Wakin cristianokunaqa Diosta tukuy sonqo servisqankuraykun hatun llakikuykunapi tarikuranku: mayninpin pisichikuypi, mayninpitaq runakunaq pisichasqan ñak’arichisqan qatiykachasqan ima karanku.
Allin iñiyniyoq kaspankun kusisqalla aguantaranku chay pruebakunata.
Allin iñiyniyoq kaqtinchisqa, manan iskayasunchu Jehová Diospa kamachikuyninkuna lliwmantapas aswan allinpuni kasqanta, allinninchispaqpuni kasqantapas.
Cheqaqtapuni yachanchis: tukukuykama aguantaqkunaqa Diospa sumaq qokuyninkunatan chaskinqaku, hinaspa manaña ima ñak’arisqankutapas yuyarinqakuñachu.
¿Imanaqtinmi Agar huch’uyyaykukuq kanan karan?
Chaymantapas, Dioswan pusachikunapaqqa huch’uyyaykukuqmi kananchis.
Chaypaq yuyarisun Saraq serviqnin Agarmanta.
Chaymi Agarqa Abrahampaq onqoq kapuran, hinaspan Agarqa patronanta pisichayta qallariran.
¿Imanaranmi Sara Agarta?
‘ Sinchitan muchuchiyta ’ qallariran, chaymi Agarqa ayqekapuran.
Hinaspan Jehová Diospa angelnin Agarman rikhurispa niran: “Patronaykiman kutipuy, hinaspa payman k’umuykuy ”, nispa (Gén.
16: 2, 6, 8, 9).
Agarqa hatunchakuytataq qallariran chayqa, angelpa kamachisqanqa manapaschá sonqonpaq hinachu karan.
Ichaqa cambiaranmi mana allin yuyaykusqanta, chaymi huch’uyyaykukuspa kasukuran angelpa kamachisqanta.
Chay ruwasqanraykun wawan Ismaelqa allin cuidasqa naceran Abrahampa karpanpi.
¿Ima situacionkunapi tarikuspan huch’uyyaykukunanchis Jehová Dios pusawananchispaq?
Ñoqanchispas huch’uyyaykukuqmi kananchis Diospa kamachikuyninkunata kasunapaqqa.
Ejemplopaq, huk wayqenchisman gustan millay kusirikuykuna, ¿imatan pay ruwanan?
Huch’uyyaykukuspan entiendenan chaykunata Jehová Dios cheqnikusqanta.
¿Imatan ruwanan hatun huchaman urmaqpas?
Huch’uyyaykukuspan umalliqkunaman willakunan huchallikusqanta.
¿Congregacionmanta qarqochikuq wayqe panakunapas imatan ruwananku Diospa llaqtanman kutinpunankupaq?
Huch’uyyaykukuspan huchankumanta nanachikunanku, hinaspa Diosman kutirikunanku.
Chhayna situacionkunapi tarikuqtinchisqa anchatan kallpachawasunman Proverbios 29: 23 texto, chaypin nin: “Runataqa anchaykachayninmi k’umuykachin, huch’uyyaykukuq sonqoyoqmi ichaqa hatunchasqa ”, nispa.
¿Imaynatan Jehová Dios pusawanchis?
16, 17.
¿Imaynatan Bibliawan allinta yanapachikusunman?
Jehová Diosqa Simin Qelqawanmi astawanqa pusawanchis (leeychis 2 Timoteo 3: 16, 17).
Chayrayku Diospa Siminwan allinta yanapachikunapaqqa manan hatun llakipiraqchu tarikunanchis Bibliata leenanchispaqqa.
Aswanmi sapa p’unchay leenanchis (Sal. 1: 1 - 3).
Chayta ruwaspan allinta yachasunchis Diospa yachachiyninkunata, Dios hinan yuyaykusunchis, preparasqataq kashasunpas ima sasachakuytapas atipanapaq qonqayllaña chayamuwaqtinchispas.
Chaymantapas yuyaymanananchismi Biblia leesqanchispi, Diospa yanapaynintataq mañakunanchis Bibliapi yachasqanchisman hina ruwananchispaq.
Biblia leesqanchispi yuyaymanasunchis chayqa, allin yachaykunatan horqosunchis, chaykunan yanapawasun lliw ruwayninchiskunapi (Sal. 77: 12).
Hatun sasachakuypi tarikushanchis chayqa, Jehová Diosmantan mañakusunman yanapawananchispaq.
Diostaq espiritunwan yuyarichiwasun Bibliapi otaq qelqanchiskunapi allin consejokuna leesqanchista (leeychis Salmo 25: 4, 5).
¿Imaynatan Jehová Dios pusawanchis pachantinpi wayqe panakunawan?
Chaymantapas Jehová Diosqa yanapawanchismi pachantinpi lliw wayqe pananchiskunawan.
Paykuna ukhupin tarikun “allin yuyayniyoq hunt’aq kamachi [hanaq pachapaq akllasqa cristianokuna] ”, paykunatataq representan Umalliq T’aqa.
Kay kamachiqa yachachiwashallanchismi Diospa yachachikuyninkunata qelqakuna ruwamusqanpi, huñunakuykunapi, asambleakunapipas.
Chaymantapas congregacionpi yanapawasunman allin poqosqa wayqe panakuna, astawanqa ancianokuna; paykunaqa allin preparasqan kashanku yanapawananchispaq, Bibliaq nisqanman hina consejokunatapas qowananchispaq (Isa.
32: 1).
¿Ima allinkunatan chaskishanchis tukuy tiempo Dioswan pusachikuqkuna?
Qhawasqanchispas hina, Jehová Diosqa askha yanapaykunatan qowanchis pusawananchispaq, chayraykun allinta chaykunawan yanapachikunanchis.
Israel llaqta Jehová Diosta tukuy sonqo servisqan tiempomanta rimaspan Davidqa Jehová Diosta niran: “Qanpin tayta - mamaykuqa hap’ipakurqanku, qanpin suyakurqanku, qantaq paykunata qespichirqanki.
Qanmanmi waqyakamurqasunkiku, qantaq qespichirqanki, qanpin hap’ipakurqanku, manataq p’enqachirqankichu ”, nispa (Sal. 22: 3 - 5).
Sichus ñoqanchispas Jehová Diospi confiasun paywantaq pusachikusunpas chayqa, manan p’enqachisqachu kasun.
Jehová Diosqa llapa promesankunatan hunt’anqa.
Yuyaykusqallanchisman hap’ipakunanchismantaqa ‘ Jehová Diosmanmi kawsayninchista hap’iykachinchis ’; chayta ruwasqanchisraykun kunan tiempopipas askha allinkunata Diosmanta chaskishanchis (Sal. 37: 5).
Sichus tukukuykama Diospaq hunt’aq kasunchis chayqa, wiñaypaqmi Diosmanta allinkunata chaskishallasun.
Davidmi qelqaran: “Señor Diosqa chanin runatan munakun, manan pay sonqo runataqa saqerparinchu.
Wiñaypaqmi paykunaqa waqaychasqa kanqaku [...].
Chanin runakunaqa kay hallp’atan hap’ikapunqaku, chaypin wiñaypaq tiyanqaku ”, nispa (Sal.
37: 28, 29).
¿Imanispan kutichiwaq?
• ¿Imanaqtinmi Jehová Dioswan pusachikunanchis?
• ¿Imatan pisichashanchis Diospa kamachisqanta mana kasukuspa?
• ¿Ima situacionkunapi tarikuspan huch’uyyaykukuq kananchis?
• ¿Imaynatan Jehová Dios pusawanchis kunan tiempopi?
[12 paginapi fotokuna]
¿Tukuy ima ruwasqaykipichu Dioswan pusachikunki?
[13 paginapi dibujo]
Evaqa pisicharanmi Jehová Dios Ancha Hatun Kamachikuq kasqanta
[14 paginapi dibujo]
¿Imatan Agar ruwanan karan angelpa kamachisqanta kasukunanpaq?
Wayna sipaskuna, kunan yuyarikuychis Ancha Hatun Kamaqniykichismanta
“Wayna - sipasllaraq kashaspa Kamaqniykimanta yuyarikuy. ” (ECL.
12: 1.)
¿Imaynatan Jehová Dios rikuchiran pay serviq wayna sipaskunapi confiasqanta?
JEHOVÁ DIOSQA chhullata hinan ancha sumaqpaq ancha valorniyoqpaq wayna sipaskunata qhawarin.
Jehová Diosqa willaranñan, Churin “guerraman ” haykunan p’unchaypi askha wayna sipaskuna“ paykunallamanta ” Cristoq kamachisqanta kasunankuta (Sal. 110: 3, NM).
Chay profecian hunt’akunan karan Diospi mana iñiq runakuna askhayanan tiempopi. Chay tiempopin runakunaqa mana kasukuq, allinnillankuta maskhaq, qolqe sonqo ima kananku karan.
Jehová Diosmi ichaqa yacharanña pay serviq wayna sipaskuna mana chhayna kanankuta.
¡Payqa anchatan confian wayna sipaskunapi!
¿Iman Jehová Diosmanta yuyarikuy?
¡Maytachá Ancha Hatun Kamaqninchis Jehová Diosqa kusikun askha wayna sipaskuna paymanta yuyarikuqtinku! (Ecl.
12: 1.) Jehová Diosmanta yuyarikuyqa manan paypi yuyaykuyllachu, aswanpas munayninta ruwaymi, kamachikuyninkunaman yachachikuyninkunaman hina kawsaymi.
Chaymantapas Diosmanta yuyarinapaqqa paypin confiananchis; payqa interesakunmi ñoqanchismanta, allinnillanchistataq munanpas (Sal.
37: 3; Isa. 48: 17, 18).
Wayna sipas, ¿chhaynatachu Ancha Hatun Kamaqniykita qhawarinki?
“Tukuy sonqoykiwan Señor Diosman hap’ipakuy ”
3, 4.
¿Imaynatan Jesús Jehová Diosman hap’ipakuran? ¿Imanaqtinmi ñoqanchispas Jehová Diosman hap’ipakunanchis?
Jesucriston aswan allin ejemplota qowanchis Jehová Diosman hap’ipakuymanta.
Jesusqa Proverbios 3: 5, 6 nisqanman hinan kawsaran; chay texton nin: “Tukuy sonqoykiwan Señor Diosman hap’ipakuy, amataq qan kikiykiq yuyayniykimanqa k’askakuychu.
Tukuy ruwasqaykikunapi Señor Diosta yuyariy, paymi cheqan ñanninta pusasunki ”, nispa.
Bautizakusqan qhepallamanmi Jesustaqa Satanás tentaran: Kay pachapi llapa llaqtakunapas qhapaq kaykunapas qanpan kanqa, nispa.
Jesusqa manan kasuranchu Satanasta.
Payqa yacharanmi ‘ qhapaq kayta, hatunchasqa kayta, unay kawsaytawan ’ tarinapaq ‘ huch’uyyaykukuspa Jehová Dios manchakuymanta ’ kasqanta (Pro.
22: 4).
Kunan tiempo runakunaqa sinchi qolqe sonqon kanku, paykunallapaqtaq imatapas munanku.
Chayraykun cristianokunaqa qatikunanchispuni Jesuspa yupinta.
Wayna sipas, ama qonqaychu, Satanasqa tukuy atisqantan ruwashan Dios serviqkunata kawsayman apaq ñañu ñanmanta waqllichinanpaq.
Satanasqa munanmi lliw runapas wañuyman apaq hatun ñanninta purinankuta.
¡Ama Satanaswan q’otuchikuychu!
Aswanpas, tukuy atisqaykita ruway Ancha Hatun Kamaqniykimanta yuyarikunaykipaq.
Tukuy sonqoykiwan payman hap’ipakuy, kallpachakuytaq “cheqaq kawsayman ” aypanaykipaq; chay kawsayqa ñan chayamunqaña.
Wayna sipas, yachayniyoq kay
¿Imaninkin millay kawsayta Dios tukuchinanmanta?
Ancha Hatun Kamaqninkuta yuyariq wayna sipaskunaqa aswan yachayniyoqmi kanku huk wayna sipaskunamantaqa (leeychis Salmo 119: 99, 100).
Yachankun Jehová Dios hamuq tiempopi imakuna ruwananta, kay pachapi millay kawsayta tukuchinantapas.
Wayna sipas, pisi tiempollaraq kawsashanki chaypas, repararankichá runakuna aswan aswan manchasqa llakisqa kawsasqankuta.
Chaymantapas uyarirankichá kay tiyasqanchis pacha sinchi qhellichasqa kasqanmanta, q’oñirishasqanmanta, mallkikunata pasaqta wit’usqankumanta, huk mana allin ruwaykunamantapas.
Jehová Diospa testigonkunan ichaqa yachanchis imarayku chaykuna sucedesqanta. Chaykunan sucedenan karan kay pachapi millay kawsay tukupunanpaqña kashaqtin.
¿Iman wakin wayna sipaskunata sucedeshan?
Wakin wayna sipaskunan ichaqa manaña hunt’ashankuchu Dios serviyninkuta; qonqankun kay pachaman Diospa juicion chayamunanpaqña kashasqanta.
Wakintaq hatun huchakunaman urmaranku mana allin runakunawan huñukusqankurayku otaq qhelli ruwaykunata televisionpi, periodicokunapi qhawasqankurayku (Pro. 13: 20).
¡Ancha llakikunapaqmi kanman kay millay kawsay tukukunanpaqña kashasqan p’unchaykunapi Diosmanta karunchakuyqa!
Chaymi Diosmanta mana karunchakunapaq yuyarisunchis imas Israel runakunata sucederan Moab llaqtaq qayllanpi kashaqtinku chayta. 1473 watapi manaraq Jesucristo hamushaqtinmi Israel runakunaqa Prometesqa Hallp’aman haykunankupaqña kasharanku.
¿Iman paykunata sucederan?
Haykunankuña kashaqtinmi urmaranku
7, 8. a) ¿Imaynatan Satanás askha Israel runakunata urmachiran Moab llaqtaq qayllanpi kashaqtinku?
b) ¿Imawanmi kunan tiempopipas wakin Dios serviqkunata urmachishan?
Satanasqa imaymanawanmi Israel runakunata hark’ayta munaran Prometesqa Hallp’aman mana haykunankupaq.
Ñawpaqtan Satanasqa profeta Balaamwan Israel llaqtata ñakachiyta munaran, ichaqa manan atiranchu.
Chaymi Satanasqa hukniraymantañataq Israel runakunata urmachiyta munaran: sumaq rikch’ayniyoq Moab warmikunawanmi Israel runakunaq sonqonta suwachiran Jehová Dios paykunata cheqnikapunanpaq.
Kay kutipin Saqraqa askha Israel runakunata urmachiran, askha runakunan Moab warmikunawan qhelli huchata ruwaranku, Peor nisqa cheqaspi Baal diosmanpas k’umuykuranku.
Chay causan iskay chunka tawayoq waranqa Israel runakuna wañuranku, Prometesqa Hallp’aman chayanankuña kashaqtin.
¡Ancha llakikunapaqmi chayqa karan! (Núm.
25: 1 - 3, 9.)
Ñoqanchispas aswan sumaq herenciata chaskinanchispaqñan kashanchis, chay herenciaqa mosoq pachapi wiñaypaq kawsaymi.
Kunanpas Saqraqa qhelli huchawanmi Diospa llaqtanmanta wakinta waqllichishan.
Kay pachapi runakunaqa astawanmi waqllipushanku, chaymi manaña huchapaqchu qhawarinku qhelli hucha ruwayta. Qharipura puñuymantapas ninkun: Sapankan chaytaqa decidinan ruwananpaqpas otaq mana ruwananpaqpas, nispa.
Huk pananchismi nin: “Iskay hawallapin wawaykunaqa uyarinku mana casado kashaspa warmi qhari puñuy, qharipura puñuypas Diospa qhawarinanpaq hucha kasqanta: wasiypi, Huñunakuy Wasillapiwan ”, nispa.
¿Ima sasachaypin wayna sipaskuna rikukunku ‘ t’ikariyninku tiempopi ’?
Ancha Hatun Kamaqninkuta yuyarikuq wayna sipaskunaqa yachankun warmi qhari puñuy Diospa regalon kasqanta, chaywanmi casado warmi qhariqa wawayoq kankuman.
Chayraykun allinta yachanku warmi qhari puñuyqa casadokunallapaq kasqanta.
Wayna sipaskunaqa “t’ikariyninku tiempopin ” astawan kallpachakunanku ch’uya kanankupaq, ¿imarayku?
Chay tiempopin cuerponku paykunata kallpachan warmi qhari puñuyta munapayanankupaq, chay munapayaymi yuyayninkutapas waqllichinman.
¿Imatan ruwawaq qhelli piensaykuna yuyayniykiman hamuqtin?
Tukuy sonqoykiwan Jehová Diosta rogakuy ch’uya kaqkunapi yuyaymanayta yanapanasuykipaq.
Jehová Diosqa uyarisunkin tukuy sonqowan paymanta mañakuqtiykiqa (leeychis Lucas 11: 9 - 13).
Chaymantapas allin kaqkunamanta hukkunawan rimawaq iñiyniykita kallpachanaykipaq.
Allinta decidiy hamuq tiempopi ima ruwanaykita
¿Ima ruwaykunamantan karunchakunayki? ¿Ima tapuykunapin allinta yuyaymananayki?
Askha wayna sipaskunan aycha kusirichiyllamanña qokunku. Chhaynatan kawsanku ‘ Diospa siminmanta mana yachasqankurayku ’; paykunaqa manan Dioswan pusachikunkuchu, mana suyakuyniyoqtaq kawsankupas (Pro. 29: 18).
Chay tiempo runakunaqa ‘ kusikuykunaman q’ochukuykunallamanñan ’ qokuranku, ‘ aycha mikhuyllapi, vino ukyayllapitaq ’ karankupas (Isa. 22: 13).
Chay wayna sipaskunaq kawsayninta envidianaykimantaqa, yuyaymanay hamuq tiempopi Jehová Dios pay sonqo runakunaman sumaq kawsay qonanpi.
Tapukuy: “¿Makillachu suyashani kay pachaman mosoq kawsay chayamunanta?
Jehová Dios promesankuna hunt’ananta ‘ suyashanaykama ’, ¿kallpachakushanichu ‘ allin yuyaywan purinaypaq ’? ” nispa.
Chay tapuykunapi allinta yuyaymanay, chhaynapin yachanki ima ruwaypi astawan kallpachakunaykita.
¿Imanaqtinmi colegiopiraq kashaqkuna allin estudiaq kananku?
Mana Dios serviq runakunaqa nishutan wayna sipaskunata kallpachanku universidadpi estudiaspa profesional kanankupaq.
Sichus colegiopiraq kashanki chayqa, kallpachakunaykin allinta estudianaykipaq.
Kayta mana qonqanaykichu, estudiankiqa manan llank’anayoq kanaykiraykullachu, aswanpas congregacionpi allinta yanapakunaykipaq, predicaypipas allinta yachachinaykipaqmi.
Chaypaqmi yachanayki allin yuyaykuyta, allin sut’i rimayta, runakunata yachachishaspa sumaq respetowan parla tupachiytapas.
Ichaqa Bibliata estudiaspallan allin educasqaqa kawaq. Bibliapi yachasqaykiman hina kawsanaykipaq kallpachakunki chayqa, tukuy ruwasqaykipas allinkaman kanqa, hamuq tiempopaq suyakuyniykipas seguron kanqa (leeychis Salmo 1: 1 - 3).
Israel llaqtapi tayta mamakuna hina, ¿imatan cristiano tayta mamakuna ruwananku?
Ñawpaq Israel llaqtapiqa ancha importanten karan wawakuna yachachiyqa.
Tayta mamakunaqa tukuy imaymanatan wawankuta yachachiqku, astawanqa Dios serviyta kamachikuyninkuna kasuytawan (Deu.
6: 6, 7). Tayta mamankuta Dios manchakuq runakunatapas uyarispan Israel wawakunaqa tukuy necesitasqankuta yachaqku; yachallarankutaqmi yachayniyoq kayta, allin tanteaq kayta, allin reparaq kaytapas; kay tiempopiqa wakin runakunallan chhayna kanku (Pro. 1: 2 - 4; 2: 1 - 5, 11 - 15).
Kunan tiempopipas Diosta serviq tayta mamakunaqa kaqllatataqmi wawankuta educananku.
Pikunan cheqaqtapuni munakusunki chaykunata uyariy
¿Imakunatan wayna sipaskunata runakuna consejanku? ¿Imaraykun chaykunamanta cristiano wayna sipaskuna cuidakunanku?
Askha runakunan wayna sipaskunata consejanku kawsayninkuwan ima ruwanankupaq. Ejemplopaq, colegiokunapiqa kanmi consejerokuna, paykunan wayna sipaskunata consejanku qhapaq profesional kanankupaq.
Chayrayku, wayna sipas, Jehová Diosmanta yachayta mañakuspa allinta qhawariy: Bibliaq yachachisqanman allin yuyayniyoq hunt’aq kamachiq yachachisqanman hinachu runakuna consejashasunki icha manachu chayta.
Bibliapi yachasqayki hina, Satanasqa wayna sipaskunata pisi yachayniyoqkunatawanmi astawanqa urmachiyta munan.
Yuyariy Edén huertapi Evata sucedesqanta. Evaqa pisi yachayniyoq kaspan Satanasta kasukuran, payta mana k’atatapas reqsishaspa.
Jehová Diosqa munakuranmi Evataqa, interesakurantaqmi paypi, chaytaqa askha kutipiñan rikuchisqa (Gén.
3: 1 - 6).
¿Imanaqtinmi Jehová Diosta tayta mamaykitapas uyarinayki?
Qantapas, wayna sipas, Ancha Hatun Kamaqninchisqa cheqaqtapunin munakusunki.
Jehová Diosqa munanmi kunanpas wiñaypaqpas kusisqa kawsanaykita.
Chaymi munakuq taytanchisqa lliw serviqninkunaman hina qanmanpas nisunki: “Kayninmi ñanqa, kayninta puriy ”, nispa (Isa.
30: 21).
Sichus tayta mamayki Dios serviq kanku chayqa, paykunapas anchatan yanapasunkiku.
Respetowan uyariy consejonkunata, chaymi yanapasunki kawsayniykipi aswan allin kaq ruwaypi kallpachakunaykipaq (Pro.
1: 8, 9).
15, 16. a) ¿Imatan Jehová Dios manapuni ruwanmanchu?
b) ¿Imatan yachachiwanchis Baructa sucedesqan?
Ancha Hatun Kamaqninta yuyariqkunaqa kapuqllankuwanmi kawsanku, paykunaqa yachankun Jehová Dios ‘ mana saqerparinanta, mana wikch’urparinantapas ’ (leeychis Hebreos 13: 5).
Jeremiaspa secretarion Barucmanta rimasunchis. Kay Dios serviq runaqa sasa tiempopin kawsaran, chay tiempopin Jerusalén llaqtata thunichiranku.
Chayqa sucederan 607 watapi manaraq Jesús hamushaqtin. Yaqachus hina Barucqa imaymanayoq kayta munaran mana imamanta llakikuspa kawsananpaq.
Chayta yachaspan Jehová Diosqa munayllata consejaran ‘ allin kaqkunata ’ amaña maskhananpaq.
Barucqa allin yuyaykuq kaspa huch’uyyaykukuspan Jehová Diospa nisqanta uyariran, chaymi Jerusalén llaqta thunichisqa kashaqtin payqa mana wañuranchu (Jer. 45: 2 - 5).
Jerusalenpi tiyaq Barucpa wiñaymasinkunan ichaqa ‘ allin kaqkunata ’ maskhasqankurayku Jehová Diosta qonqapuranku.
Ichaqa Babilonia soldadokuna Jerusalén llaqtata thunichishaqtinkun mana imayoq rikukuranku, askhataq paykunamantapas wañuranku (2 Cró.
36: 15 - 18).
Baructa sucedesqanqa kaytan yachachiwanchis: aswan allinqa Dioswan allinpi kaymi kay pachapi allin qhawarisqa qhapaq kaymantaqa.
Paykunaq ruwasqanta hina ruway
¿Imanaqtinmi Jesús, Pablo, Timoteopas allin ejemplo kanku Dios serviqkunapaq?
Wiñay kawsayman apaq ñanninta purishanallapaqmi Diospa Simin Qelqa willawanchis tukuy sonqowan Diosta serviq runakunamanta.
Hukninmi karan Jesús. Lliw runakunamanta aswan yachayniyoqña karan chaypas, ‘ Diospa reinonmanta allin willakuykuna willaypin ’ astawan llank’aran, payqa yacharanmi chay ruwaylla runakunaq wiñay allinninpaq kasqanta.
Apóstol Pablopas tukuy sonqowan Jehová Diosta serviyta munaspan allin profesionninta saqeran, hinaspa tukuy tiemponwan tukuy kallpanwan allin willakuykunata willamuran.
Timoteopas apóstol Pabloq ruwasqanta hinan ruwaran, payqa ‘ iñiypi cheqaq churinmi ’ karan.
¿Ñakapakurankuchu Jesús, Pablo, Timoteopas Jehová Diosta tukuy kawsayninkuwan servisqankumanta?
Apóstol Pabloq qhawarinanpaqqa kay pachapi qhapaq kaykunaqa ‘ q’opa hinallan ’ karan Dios serviywan tupanachisqaqa.
¿Imatan huk wayna ruwaran Diosta astawan servinanpaq?
¿Imanaqtinmi mana ñakapakunchu chay ruwasqanmanta?
Kunan tiempopipas askha wayna sipaskunan Jesús, Pablo, Timoteoq ruwasqanta hina ruwashanku.
Paymi willakun: “Bibliaq kamachisqanman hina kawsasqayraykun llank’anaypi askha kutipi allin puestoman churawaranku.
Ichaqa, allintaña pagawaranku chaypas, cuentatan qokurani llank’asqay wayra hap’iy hina mana cheqaq valorniyoq kasqanta.
Chaymi Jefeykunaman nirani: Lloqsipusaqmi kay llank’anamanta llapan tiempoywan Diosta servinaypaq, nispa; hinaspan paykunaqa, kaq ratu: Astawan sueldoykita yapasaykiku, niwaranku chay llank’anapi qhepakunaypaq.
Ichaqa decidisqañan kasharani lloqsipunaypaq.
Chay ruwasqaytan askha runakuna mana allinpaq qhawariranku.
Chaytaqa ruwarani Diosman prometekusqayta hunt’anaypaqmi.
Kunanqa tukuy tiempoywanmi Jehová Diosta servini, chaymi cheqaqtapuni kusichiwan; manan kay pachapi allin qhawarisqa kaypas qhapaq kaypas astawanqa kusichiwanmanchu ”, nispa.
¿Ima ruwanankupaqmi wayna sipaskuna kallpachakunanku?
Pachantinpin askha wayna sipaskuna chay waynaq ruwasqanta hina ruwashanku.
Chayrayku, wayna sipas, kawsayniykipi ima ruwanaykita decidinaykipaqqa, yuyariy Jehová Diospa p’unchaynin kayllapiña kashasqanta.
Ama envidiakuychu kay pachapi qhapaqyashaqkunataqa.
Aswanpas pikunan cheqaqtapuni munakusunki chaykunata uyariy.
‘ Qhapaq kaykunata hanaq pachapi huñuspaykiqa ’ manan hayk’aqpas ñakapakunkichu, aswanpas wiñay wiñaypaqmi allinniykipaq kanqa.
Ancha Hatun Kamaqniykimanta yuyarikuy, payqa sumaqtan kutichipusinki.
Universidadpi estudiaymanta, llank’aymantawan astawan yachanaykipaq qhaway 2005 wata 1 octubre La Atalayata, 26 - 31 paginakunata.
¿Imanispan kutichiwaq?
• ¿Imaynatan rikuchinchis Diosman hap’ipakusqanchista?
• ¿Piqpa yachachiyninmi aswan allin?
• ¿Imatan Baructa sucedesqanmanta yachasunman?
¿Imanaqtinmi allin ejemplo kanku?
[17 paginapi fotokuna]
Jehová Diosllan aswan allintaqa educawanchis
[19 paginapi dibujo]
Jehová Diosta uyarisqanraykun Barucqa mana wañuranchu Jerusalén llaqtata kanaypushaqtinku.
¿Imatan paymanta yachawaq?
¿Imaynatan qhawarinanchis casarakuyta wawayoq kaytapas kay tukukuy p’unchaykunapi?
“Pisi tiempollañan kashan. ”
a) ¿Imakunan kay ‘ sasa tiempokunapi ’ sucedeshan?
b) ¿Imamantan makilla cuidakunanchis?
BIBLIAQA willaranñan “p’uchukay tiempopi ” guerrakuna, terremotokuna, yarqaykuna, onqoykuna ima kananta (Dan.
8: 17, 19; Luc. 21: 10, 11). Willallarantaqmi chay tiempopi runakunaq kawsaynin sinchi mana allinman tukunanta.
Familia ukhupipas chhaynan kanan karan, chayraykun ‘ tukukuy qaylla p’unchaykunataqa sasa tiempokuna ’ chayamunan karan.
¿Imaynatan waqllichiwasunman?
¿Imaynatan runakuna qhawarinku casarakuyta t’aqanakuytapas?
Kunan tiempopi casadokunaqa facilllatan imallamantapas t’aqanarakapunku; chhayna t’aqanakuykunaqa askha nacionkunapin sinchita yapakushan.
Jehová Diosmi ichaqa mana kay pachapi runakuna hinachu qhawarin casarakuyta t’aqanakuytapas.
¿Imaynatan Jehová Dios qhawarin casarakuyta t’aqanakuytapas?
¿Imaynatan Jehová Dioswan Jesuswan qhawarinku casarakuyta?
Jehová Diosqa munanmi casadokuna casarakusqanku p’unchaypi prometenakusqankuta hunt’anankuta.
Ñawpaq warmi qharita casarachishaspan Jehová Dios niran: “Runaqa [...] warminman hukllachaykakapunqa, huk aychallataq kapunqaku ”, nispa.
Chaytan Jesucristopas runakunata yuyarichiran, hinaspa niran: “Chayrayku, runaqa Diospa hukllachasqantaqa ama t’aqachunchu [...].
Pipas warminmanta ima hawallapas t’aqakunman wak qhariwan mana wasanchashaqtin, hinaspa wak warmiwan casarakapunman chayqa, wasanchay huchatan ruwan ”, nispa (Gén.
2: 24; Mat. 19: 3 - 6, 9).
Qhawasqanchispas hina, Jehová Dioswan Jesuswanqa manan munankuchu casado warmi qhari t’aqanakunankuta, hukninku wañupullaqtinmi qosapas otaq esposapas libre qhepanman hukmanta casarakapunanpaq.
Jehová Diostaq casado kawsayta qallarichiran chayqa, manan kay pacha runakuna hinachu imallamantapas t’aqanakunanchis.
Jehová Diosqa cheqnikunmi mana Bibliaq nisqaman hina t’aqanakuytaqa (leeychis Malaquías 2: 13 - 16; 3: 6).
¿Imaynatan qhawarinanchis casarakuyta?
¿Imanaqtinmi wakin wayna sipas cristianokuna ñakapakunku casarakusqankumanta?
Kay pachapi runakunaqa sinchitan warmi qhari puñuyllapiña yuyaykunku, chayraykun maypipas rikukushallan qhelli ruwaykunata.
Cristianokunatapas afectawasunmanmi chaykunaqa, astawanqa wayna sipasninchiskunata.
Pipas chaykunata qhawaqqa munapayanmanmi warmi qhari puñuyta, mana munashaspapas.
¿Imatan wakin wayna sipaskuna ruwanku chay qhelli ruwaykuna mana afectananpaq?
Wakinqa sinchi wayna sipasllaraq kashaspan casarakunku, paykunaqa ninku: Casarakuspaqa manan qhelli huchaman urmasaqchu, nispa.
Ichaqa casarakusqanku qhepallamanmi ñakapakunku casarakusqankumanta.
Casarakusqanku qhepamanñan chayraq cuentata qokunku warmi qhari kawsayninkupi, gustonkupi, ima ruway munasqankupipas mana entiendenakusqankuta.
Chay casarakuqkunaqa sasachakuypin rikukunku.
¿Imatan casadokuna yuyarinanku prometenakusqankuta hunt’anankupaq?
(Paginaq uranpi willakuytawan qhaway.)
Sichus casarakuq masiyki, cristiano kashaspapas, casarakusqaykichis qhepaman huknirayman cambiapunman chayqa, hatun prueban qanpaq kanman.
Chhaynaña kaqtinpas, cheqaq cristianokunaqa yachankun mana Bibliaq nisqanman hina t’aqanakuy hucha kasqanta, chayraykun casado kawsayninkupi mana entiendenakuy kaqtinqa mana t’aqanakuspachu chaytaqa allichanku.
Chayraykun casarakusqanku p’unchaypi prometenakusqankuta hunt’anankupaq kallpachakuq cristianokunataqa sumaqta respetana, munakuna, yanapana ima.
¿Imatan yachananku casarakuyta munaq cristiano wayna sipaskuna?
Sichus wayna sipasllaraq kanki, munashankitaq casarakuytapas chayqa, ¿imakunatan yachanayki?
Bibliaqa manan willanchu hayk’a wataykipi casarakunaykita.
* Ichaqa nisunkin ama sinchi wayna sipasllaraq kasqayki tiempopi casarakunaykita, chay tiempopin wayna sipaskunaq cuerpon nishuta kallpachan warmi qhari puñuyta munapayanankupaq.
¿Imanaqtinmi suyanayki chay tiempoq pasanantaraq?
Cuerpoykiq munapayayninmi yuyayniykita waqllichinman hinaspa mana allinta yuyaykuspa imatapas decidiwaq, chhaynapitaq imaymana uma nanaykunapi rikukuwaq.
Amapuni qonqaychu, Jehová Dios casadokunaman consejokuna qosqanqa allinniykipaq kusisqa kawsanaykipaq kasqanta (leeychis Isaías 48: 17, 18).
¿Imaynatan qhawarinanchis wawayoq kayta?
¿Imaynapin tarikunku wakin casado wayna sipaskuna?
¿Imaynatan casado kawsayninkuta chay afectan?
Chaymantapas wakin casadokunan sinchi wayna sipasllaraq kashaspa wawayoq kapunku, manaraq paykuna allinta reqsinakushaspanku.
Chayllaraq naceq wawaqa tuta p’unchay atiendenataq chayqa, mamanqa payllamanñan tiemponta qon, chaymi wayna qosaqa mayninpi qonqasqa hina sientekunman.
Chaymantapas tutapi wawata atiendespankun mana allintachu samanku, chhaynapin sayk’usqa kaspanku imallamantapas phiñachinakunku.
Kay casado wayna sipaskunaqa manañan librechu sientekunku ñawpaqpi hina may munasqankuta rinankupaq, ima munasqankuta ruwanankupaqpas.
¿Chhayna situacionpi tarikuspa imatan paykuna yuyarinanku?
¿Imatan tayta mamakuna allinta hunt’ananku?
¿Imanaqtinmi chayta ruwananku?
Tayta mamakunaqa yuyarishanallankupunin casarakuypas wawayoq kaypas Diospa sumaq regalon kasqanta, chayraykun wawanku uywaypi ruwanankutaqa allinta hunt’ananku.
Wawa naceqtinqa imaymana cambiokunatan casado kawsaypi ruwana.
Dios serviq tayta mamakunaqa makillan chaykunataqa ruwanku.
Jehová Diosmi runakunata kamaran wawayoq kanankupaq, chayraykun Dios serviq tayta mamakunaqa wawankuta qhawarinku ‘ Jehová Diospa qosqanta ’ hina (Sal.
127: 3).
a) ¿May sasataq wawa uywayri?
b) ¿Imaynatan qosa esposanta yanapanman Dios serviyninpi?
Tayta mamakunaqa tiemponkuta qospa anchata kallpachakuspan askha wata wawankuta uywanku.
Wawacha wiñanankamaqa esposaqa yaqapaschá mana tukuy yuyaywanchu huñunakuykunapi uyarinqa, tiemponpas pisillan kanqa Bibliata estudiananpaq yachasqanpi yuyaymanananpaqpas, chhaynapitaq Dios serviyninpi pisiyanman.
Chayraykun allin taytaqa tukuy atisqanta ruwan wawa uywaypi esposanta yanapananpaq.
Chaymantapas huñunakuy tukuyta esposanwan riman huñunakuypi yachachikusqanmanta, chhaynapin esposanta yanapan huñunakuypi yachachikusqanta allinta entiendenanpaq.
Mayninpitaq wawata cuidan esposan mana wawaq distraesqan allinta predicananpaq (leeychis Filipenses 2: 3, 4).
10, 11. a) ¿Imatan ruwana wawakunata ‘ Señormanta yachachinapaq ’?
b) ¿Imanaqtinmi allin tayta mamakunata “allinpunin ruwasqaykichisqa ” ninanchis?
Allin tayta mama kayqa manan wawakunata mikhuchiyllachu, p’achachiyllachu, hampichiyllachu, nitaq tiyanankupaq wasita qoyllachu.
Aswanpas, kay tukukuy sasa p’unchaykunapiqa, huch’uyninkumantapachan Diospa kamachikuyninkunata wawankuta yachachinanku allinta kawsanankupaq.
Tayta mamakunaqa ‘ kasuchikuspan wawankuta uywananku Señormanta yachachispa ’.
‘ Señormanta yachachinapaqqa ’ Jehová Diospa kamachikuyninkunatan wawankuq sonqonman churananku wawallaraq kasqankumantapacha wayna sipas kanankukama.
Jesusmi qatikuqninkunata niran: “Llapa suyu runakunata yachachimuychis, yachachisqaykuna kanankupaq ”, nispa. Chaywanqa tayta mamakunatapas kamachisharanmi wawankuta yachachinankupaq, chhaynapi Jesuspa yachachisqan kanankupaq.
Tayta mamakunapaqqa sinchi sasan chay ruwayqa, ¿imanaqtin?
Kay pachapi runakunan wayna sipaskunata kallpachanku mana allinkunata ruwanankupaq.
Chayrayku, Diosta servinankupaq wawankuta yanapaq tayta mamakunataqa sonqomanta ninanchis: Allinpunin ruwasqaykichisqa, nispa.
Chay tayta mamakunaqa Dios manchakuq allin tayta maman kanku, iñiyninkuwantaq wawankuta yanaparanku kay pachata atipanankupaq.
Astawan servinankuraykun mana wawayoq otaq soltero qhepapunku
¿Imanaqtinmi wakin cristianokuna decidinku huk tiempo soltero qhepakuyta?
‘ Kay pachaq imayna kasqanqa ’ cambiashanmi, ‘ tiempopas pisillañan kashan ’, chayraykun Diospa Simin Qelqaqa kallpachawanchis soltero kananchispaq.
Chayta kasukuspankun askha cristianokuna decidiranku manaña casarakuyta otaq askha wata soltero qhepakuyta.
Chay cristianokunaqa allinmi ninapaq hinapunin kanku, paykunaqa manan allinnillankuta maskhanankuraykuchu chaytaqa ruwanku, aswanpas “mana imaq hark’asqallan ” Jehová Diosta servinankuraykun (leeychis 1 Corintios 7: 32 - 35).
Chayraykun askha soltero wayna sipaskuna precursor kanku otaq Betel wasipi llank’ashanku.
Wakintaq Escuela de Entrenamiento Ministerial nisqa cursoman rinku, Jehová Diospa llaqtanpi astawan llank’anankupaq.
Tiempowanmi chay soltero wayna sipaskunamanta wakinninku casarakunku, hinaspa cuentata qokunku soltero kashaspanku Diosta llapan tiemponkuwan servisqankupi yachasqanku casado kawsayninkupi anchata yanapasqanta.
¿Imanaqtinmi wakin casado cristianokuna mana wawayoq kayta decidinku?
Pachantinpi askha casadokunan mana wawayoq kayta decidinku.
Wakinqa chayta decidinku wakcha kasqankurayku, wakintaq allin profesionniyoq kaspa qolqeyoq kanankurayku.
Wakin Dios serviq cristianokunapas mana wawayoq kaytan decidinku astawan Jehová Diosta servinankurayku.
Chay Dios serviq casadokunaqa mana wawayoqña kanku chaypas, kusisqan kawsanku.
Paykunaqa Diospa Reinonta ñawpaqta maskhanankuraykun mana wawayoq kayta decidinku.
Wakinninkun Jehová Diosta cristianomasinchiskunatapas servishanku Betel wasipi, otaq visitaq superintendente kaspa.
Wakintaq llank’ashanku precursor kaspa otaq misionero kaspa.
Jehová Diosqa manapunin qonqanqachu paypaq tukuy sonqo llank’asqankutaqa.
“Sasakunapin rikukunqaku ”
14, 15.
¿Ima “sasakunapin ” cristiano tayta mamakuna rikukunkuman?
Apóstol Pablon casado cristianokunamanta rimaspa niran: “Casarakuqkunaqa sasakunapin rikukunqaku ”, nispa.
Chay sasakunan kanman paykunapas, wawankupas otaq tayta mamankupas onqoqtin.
Wawankuta uywaypas sasallataqmi kanman.
Ñawpaqpi yachasqanchis hina, Bibliaqa willaranñan: “Tukukuy qaylla p’unchaykunataqa sasa tiempokunan chayamunqa ”, nispa, chay tiempopi wawakunaqa mana kasukuqmi kananku karan.
‘ Sasa tiempokunapitaq ’ kawsashanchis chayqa, cristiano tayta mamakunapaqqa sasapunin wawanku uywayqa.
Tayta mamakunaqa tukuy atisqankutan ruwananku ‘ kay pachapi ’ millay ruwaykuna wawankuta mana waqllichinanpaq.
Tayta mamakuna anchataña kallpachakunku wawankuta yanapanankupaq chaypas, mayninpin wakin wawankuqa manaña Jehová Diosta servinkuchu.
Chaymi tayta mamakunataqa sinchita llakichin (Pro.
17: 25).
“Manchay ñak’ariymi kanqa ”
¿Ima ‘ ñak’ariymantan ’ Jesús willaran?
Casado kawsaypi, wawakuna uywaypi problemakuna kasqanqa manan imapaschu kanqa hamuq hatun ñak’ariywan tupanachisqaqa.
Jesús runakunawanña mana rikuylla kanan tiempomanta, kay millay pachapas tukukapunanpaqña kananmantawan rimaspa niran: “Manchay ñak’ariymi kanqa, chay hinaqa manan hayk’aqpas kay pacha qallariymantapacha kunankama karqanchu, manataqmi kanqapaschu ”, nispa.
Jesusqa willallarantaqmi ancha askha runakuna ‘ manchay ñak’ariymanta ’ kawsashaqlla lloqsinankuta.
Ichaqa manaraq chay sucedeshaqtinmi Satanasqa huk kutillatawanña Jehová Diospa llaqtan contra sinchi phiñasqallaña hatarinqa.
Chay tiempoqa sinchi sasapunin kanqa llapanchispaqpas: wawakunapaqpas kurakkunapaqpas.
a) ¿Imanaqtinmi mana llakikuspa suyasunman hamuq tiempota?
b) ¿Imatan yuyarinanchis casarakuyta wawayoq kaytapas allin yuyaywan qhawarinanchispaq?
Ichaqa manan sinchitaqa llakikunanchischu hamuq tiempomanta.
Sichus tayta mamakuna Jehová Diospaq hunt’aq kanqaku chayqa, paykunapas huch’uy wawankupas Diospa pakaykusqanmi kanqaku manchay ñak’ariy tiempopi (leeychis Isaías 26: 20, 21; Sof.
2: 2, 3; 1 Cor.
7: 14). Chay p’unchay chayamunankama ama qonqasunchu sasa tiempokunapi kawsashasqanchista, tukukuy p’unchaykunapiña kawsashasqanchistapas; chayta yuyarispan allin yuyaywan qhawarisunchis casarakuyta, wawayoq kaytapas.
Sichus solterokuna, casadokuna, wawayoqkuna, mana wawayoqkunapas chhaynata ruwasunchis chayqa, allin kawsayninchiswanmi Jehová Diosta hatunchasunchis, congregaciontapas allinpaq qhawarichisunchis.
Qhaway Vivamos muy pendientes del día de Jehová, nisqa libropi “Él ha odiado [la acción de] divorciarse ”, nisqata, 125 paginapi.
Casado kawsayninkupi problemakunayoq wayqe panakunaqa allin consejokunatan tarinkuman 2003 wata 15 septiembre La Atalayapi, 2001 wata 8 enero ¡Despertad!
Respuestas prácticas nisqa libropi qhaway 30 capitulota: “¿Estoy preparado para casarme? ”
• ¿Imanaqtinmi mana allinchu sinchi wayna sipasllaraq kashaspa casarakuy?
• ¿May sasataq wawa uywayri?
• ¿Imanaqtinmi askha cristianokuna solterolla qhepakunku, askha casadokunapas mana wawayoq kayta decidinku?
• ¿Ima “sasakunapin ” rikukunkuman cristiano tayta mamakuna?
[21 paginapi foto]
¿Imanaqtinmi mana allinchu kanman sinchi wayna sipasllaraq kashaspa casarakuy?
[22 paginapi foto]
Qosaqa allintan yanapanman esposanta Dios serviyninpi
[23 paginapi foto]
¿Imanaqtinmi wakin casarasqa cristianokuna mana wawayoq kayta decidinku?
¿Iman kawsayninchispi cheqaqtapuni kusichiwasunman?
“Diosta manchakuy, kamachikuyninkunatapas hunt’ay. ” (ECL.
12: 13.)
1, 2.
¿Imatan Eclesiastés qelqapi yachasun?
KARANMI huk allin reqsisqa kamachikuq.
Kawsasqan tiempopiqa paymi karan tukuy kay pachapi runakunamanta aswan qhapaq aswan yachaysapa.
Runaq qhawarinanpaqqa chay runamanqa mana imapas faltaranchu. Chaywanpas payqa tapukuranraqmi: ¿Imapunitaq cheqaq kusikuytari qowanman? nispa.
Chay runaq kawsasqan tiempomantaqa kinsa waranqa watañan pasarun.
Sutinmi karan Salomón. Eclesiastés qelqapin willawanchis imaynata pay cheqaq kusikuyta maskharan chayta (Ecl. 1: 13).
Askhatan yachasunman Salomonpa willawasqanchismantaqa.
Eclesiastés qelqapin yachasunchis imakunata kawsayninchispi maskhananchis cheqaq kusikuyta tarinapaq chayta.
“Wayra hap’iykuy hinalla ”
¿Imaraykun tiemponchista mana usuchinachu?
Salomonpa nisqan hina, Jehová Dios kay pachapi tukuy imaymana kamasqanqa ancha sumaqpunin, chaymi chaykunata qhawaspaqa mana hayk’aqpas sayk’usunmanchu.
Ichaqa pisi tiempolla kawsasqanchisraykun pisillata t’aqwiyta atinchis Jehová Diospa tukuy imaymana kamasqanta (Ecl. 3: 11; 8: 17).
Bibliaq willasqan hina, pisillan kawsayninchisqa, usqhayllataq pasapunpas (Job 14: 1, 2; Ecl. 6: 12).
Chayraykun allin yuyaywan kawsananchis tiemponchista mana usuchispa.
Kay pachapiqa Satanasmi imaymanawan tanqawanchis mana allin ruwaykunapi tiemponchista usuchinanchispaq.
a) ¿Imaninantan nin “yanqa ” nisqa simi?
b) ¿Runakuna ima ruwaykunapi afanakusqankumantan rimasunchis kay estudiopi?
Kawsasqanchis tiempota mana valeq ruwaykunapi usuchiytan Salomonqa Eclesiastés qelqapi yaqa kinsa chunka kutitaraq “yanqa ” nispa nin.
“Yanqa ” nisqa simiqa mana imapaq valeq, ch’usaq, qasi, tukukuqlla ninantan nin (Ecl. 1: 2, 3).
Salomonqa “yanqa ” ruwaykunapi afanakuymanta nillantaq“ wayrata hap’iykuy hinallan ” nispa (Ecl.
1: 14; 2: 11).
Yachasqanchis hina, imataña ruwaspapas manan wayra hap’iytaqa atisunmanchu, chayqa yanqa ruwaymi kanman.
Yanqa ruwaykunapi afanakuypas wayra hap’iy hinan kanman.
Kawsasqanchis tiempoqa sinchi pisillan, chaymi mana allinchu kanman tiemponchista yanqa ruwaykunapi usuchiyqa.
Chayrayku kay estudiopi rimasunchis runakuna imakuna maskhaypi afanakusqankumanta.
Ñawpaqtaqa rimasunchis kusirikuykunamanta qhapaq kaykuna maskhaymantawan, chaymantataq rimasunchis ima llank’ay Jehová Diosta kusichisqanmanta, chaykunamantan Salomón willawanchis.
¿Aycha kusirichiykuna cheqaq kusikuyta qowasunmanchu?
¿Imakunapin Salomón cheqaq kusikuyta tariyta munaran?
Kay tiempopi askha runakuna hinan Salomonqa aycha kusirichiypi cheqaq kusikuyta maskharan.
Paymi willakun: “Sonqoypa ima munasqantapas manan hark’arqanichu ”, nispa (Ecl. 2: 10).
¿Imakunatan ruwaran kusirikunanpaq?
Eclesiastés iskay capitulopi willasqan hina, cuerponta vinowan kusichiran ichaqa allin yuyaywan manan machanankamachu. Chaymantapas huertakunata ruwaran, qhapaq wasikunata ruwaran, allin takiqkunaq takisqanta uyariran, sumaq mikhunakunatataq mikhuranpas.
a) ¿Imanaqtinmi mana huchachu kanman kawsayninchispi kusirikuy?
b) ¿Imaynatan qhawarinanchis aycha kusirichiykunata?
¿Huchachu kanman amigonchiskunawan huñukuspa kusirikuy?
Salomonpa nisqan hina, ch’isiyaq llank’asqanchis qhepaman sumaqta mikhuyqa Diospa regalo qowasqanchismi (leeychis Eclesiastés 2: 24; 3: 12, 13).
Jehová Dios kikinmi wayna sipaskunata kallpachan ‘ wayna sipas kashaspa q’ochukunankupaq ’, ichaqa chayta ruwananku Diosman cuenta qonankuta yachaspa (Ecl. 11: 9).
Llapanchispas necesitanchismi samarikuyta kusirikuytapas (tupanachiy Marcos 6: 31).
Ichaqa manan chaykunata ruwaspallañachu kawsananchis.
Kusirikuykunaqa kanan mikhuyta tukuspa refrescota ukyay hinallan.
Gustawasunmanña refrescota ukyay chaypas, sichus mikhunaq rantinta refrescollata ukyasunman chayqa, amiruwasunmanmi pisi kallpayasunmantaq.
Chaytan Salomonpas yacharan, chaymi aycha kusirichiymanta rimaspa niran: “Wayra hap’iykuy hinalla karqan ”, nispa (Ecl.
2: 10, 11).
¿Imanaqtinmi allin yuyaywan akllakunanchis imakunapi kusirikuyta?
Chaymantapas manan llapan aycha kusirichiykunachu allinqa.
Wakinqa sinchi mana allinmi kanman, Jehová Diosmantan karunchawasunman, huchamantaq urmachiwasunmanpas.
Waranqanpi runakunan “kusirikushallaykun ” nispanku drogakunku, machayman qokunku, qolqepaqpas pukllanku.
¡Llakikunapaqmi chhayna kawsasqankuqa!
Jehová Diosqa munakuywanmi yuyarichiwanchis, sichus sonqonchispa ñawinchispa munasqanman hina mana allinkunata ruwasun chayqa, mana allinpin tukusunchis.
Chaymantapas, sichus sinchita qokusunman kusirikuykunaman chayqa, manan tiemponchis aypawasunmanchu allin kaqkunata ruwananchispaq.
Yachasqanchis hina, pisi tiempollan kawsanchis, qonqayllan imamantapas onqosunman ima llakipipas rikukusunman.
Chayrayku, Salomonpa nisqan hina, aswan allinmi kanman wañuqpa wasinman riy “q’ochukuna wasiman ” riymantaqa, astawanqa risunman sichus Dios sonqo iñiqmasinchis wañupuran chayqa (leeychis Eclesiastés 7: 2, 4).
¿Imarayku allin kanman chayman riy?
Wañuqta p’ampapunanku p’unchaypin huk discursota qokun, chaypin willakun wañupuq iñiqmasinchis Diosta tukuy sonqo servisqanmanta, chayta uyarispaqa qhawarikusunmanmi imayna kawsashasqanchista, hinaspa allinta yuyaykusunman tiemponchista mana usuchispa allin yuyaywan kawsananchispaq (Ecl.
12: 1).
¿Qhapaq kaykuna cheqaq kusikuyta qowasunmanchu?
¿Imatan Salomón repararan qolqeyoq kaymanta?
Salomón Eclesiastés librota qelqasqan tiempopaqqa, paymi kay pachapi lliw runakunamanta aswan qhapaq karan (2 Cró.
9: 22). Atiranmi ima munasqantapas rantiyta.
Chaymi niran: “Ñawiypa rikusqantaqa manan hark’arqanichu ”, nispa (Ecl.
2: 10). Ichaqa cuentatan qokuran qolqeyoq kay mana cheqaq kusikuyta qosqanta.
Chaymi niran: “Qolqeman sonqollikuqqa, astawanpunin munan, imaymanayoq kayta munaqpas, astawanraqmi tariyta munan ”, nispa (Ecl.
5: 10).
¿Imata ruwaspan qhapaq kasun kusisqataq kawsasunpas?
Qhapaq kaykuna tukukuqllaña chaypas, askha runakunan chayllapiña yuyaykunku.
Qaynakunallan Estados Unidos llaqtapi huk watallaraq universidadpi estudiadkunata tapuranku imapaq astawan kallpachakusqankuta. Pachakmanta qanchis chunka phisqayoq estudiantekunan niranku: “Qhapaq kanaykupaqmi kallpachakuyku ”, nispa.
Yaqapaschá qhapaq kanqaku, ichaqa ¿kusisqachu kawsanqaku?
Aswanpas sapa kutillanmi rikukushan, qhapaq kayta maskhaqkuna mana kusisqa kawsasqankuta.
Ñawpaqpiraqmi Salomonpas chaymanta niranña: “Huñullarqanitaqmi qolqetapas, qoritapas, reykunaq illankunatapas [...] ichaqa tukuymi yanqakama wayra hap’iykuy hinalla karqan ”, nispa (Ecl.
2: 8, 11).
* Ichaqa sichus Jehová Diosta tukuy sonqo servisunchis chayqa, Diosqa cheqaq qhapaq kaykunatan qowasunchis (leeychis Proverbios 10: 22).
¿Ima llank’aymi cheqaq kusikuyta qowasunman?
¿Imaynatan Biblia rikuchin llank’ay allin kasqanta?
Jesusmi niran: “Yayayqa llank’ashallanpunin, ñoqapas llank’ashallanitaqmi ”, nispa.
Jehová Diospas Jesuspas kusikunkun llank’asqankuwanqa.
Biblian willawanchis Jehová Dios kay pachapi imaymana kamasqanwan anchata kusikusqanmanta: “Diosmi rikurqan llapa ruwasqankunata ancha allin kasqanta ” (Gén.
1: 31).
Angelkunapas Diospa kamasqanta qhawarispankun ‘ kusisqa q’ochukuranku ’ (Job 38: 4 - 7).
Salomonpas allinpaqmi qhawariran runakunaq allin llank’asqanta (Ecl.
3: 13).
12, 13. a) ¿Imaninkun iskay runakuna llank’anankumanta?
b) ¿Imaraykun askha runakuna llakisqa qhepanku llank’anankuwan?
Kunan tiempopipas askha runakunan allinpaq qhawarinku llank’asqankuta.
José sutiyoq allin reqsisqa pintormi nin: “Umallaypi rikusqayta huk cuadropi dibujani chayqa, hatun orqotapas wasapashayman hinan sientekuni ”, nispa.
Miguel * sutiyoq comerciantepas nillantaq: “Llank’aspaymi kusikuni, chaywanmi familiayta manteneni, ima munasqaytapas ruwayta atini ”, nispa.
Wakin runakunan ichaqa mana kusisqachu llank’anankupi tarikunku kaqllata p’unchay p’unchay ruwasqankurayku.
Wakinqa sinchi llakisqa tarikunku chay llank’ay mana paykunapaq hina kasqanrayku, otaq mana allin tratasqa kasqankurayku.
Salomonpa nisqan hina, qella runapas qhapaq amigonkunawan yanapachikuspa hap’ikapunmanmi allin llank’aq runaman tupasqanta (Ecl. 2: 21).
Huk razonkunapas kallantaqmi runakuna llank’asqankuwan mana kusikunankupaq.
Wakinqa allin negociopi llank’ayta qallarispapas mana imayoqmi rikukunkuman tiyasqanku llaqta wakchayaqtin otaq qonqaylla imapas sucedeqtin (leeychis Eclesiastés 9: 11).
Sapa kutillanmi rikukun qhapaq kanankupaq llank’aq runakuna sinchi phiñasqa llakisqa qhepapusqankuta. Paykunaqa cuentatan qokunku ‘ may sasawan llank’asqanku yanqapaq ’ kasqanta (Ecl.
5: 16).
¿Ima llank’aymi cheqaq kusikuyta qowanchis?
Ichaqa, ¿kanmanchu mana hayk’aqpas llakichiq llank’ay?
Arí, kanmi. Naqha rimasqanchis Josemi nillantaq: “Sumaq cuadrokuna pintasqayqa tiempowanqa chinkapunmanmi, thantakapunmanmi; Diospaq llank’asqaymi ichaqa mana hayk’aqpas yanqapiqa tukunmanchu.
Jehová Diospa yanapayninwan allin willakuykunata predicaspaymi askha runakunata yanaparani Dios sonqo cristiano kanankupaq, chayqa wiñaypaqmi paykunaq allinninpaq kanqa.
Chay ruwasqayqa ancha valorniyoqmi ”, nispa.
Miguelpas willanmi Reinomanta predicaspa anchata kusikusqanta.
Paymi nin: “Pitapas Bibliamanta yachachiqtiy yachasqanman hina ruwayta qallariqtinqa anchatan kusikuni, manan ima ruwaypas astawanqa kusichiwanmanchu ”, nispa.
“T’antaykita unuman wikch’uy ”
¿Imapunitaq kawsayninchispi cheqaq kusikuyta qowasunman?
Chhaynaqa, ¿imapunitaq kawsayninchispi cheqaq kusikuytari qowasunman?
Kay pachapi tukuy kawsasqanchis p’unchaykuna allin kaqta ruwaspa Jehová Diosta serviymi cheqaq kusikuytaqa qowanchis.
Chayrayku tukuy atisqanchista ruwasun astawan Diosman achhuykunapaq, Diospa kamachikuyninkunata wawanchisman yachachinapaq, runamasinchista Diosmanta yachachinapaq, wayqe pananchiskunawan sumaqta kawsananchispaqpas.
Chay ruwaykunapi kallpachakuyqa wiñay allinninchispaqmi kanqa.
Salomonmi rikch’anachiy simipi rimaran hukkunapaq allin kaqta ruway ancha valorniyoq kasqanta, niranmi: “T’antaykita unuman wikch’uy; p’unchaykuna pasaqtinqa tarikapullankin ”, nispa (Ecl. 11: 1, NM).
Jesuspas qatikuqninkunatan nillarantaq: “Runa - masiykichisman qoykuychis, ahinapin Diosqa qosunkichis ”, nispa.
Kikin Jehová Diospas prometeranmi qoykukuqkunaman kutichipunanpaq (Pro. 19: 17; leeychis Hebreos 6: 10).
¿Hayk’aqmantapachan allinta yuyaykunanchis kawsayninchispi ima ruwananchista?
Bibliaqa wayna sipaskunatan yachachin kawsayninkupi ima ruwanankuta, chhaynapi qhepaman mana llakikuykunapi tarikunankupaq (Ecl. 12: 1).
Manan allinchu kanman wayna sipas kasqanchis tiempota mana valeq ruwaykunapi usuchiyqa.
Chayqa wayra hap’iy hinan kanman, yanqa mana imapaq valeq.
¿Imatan ruwananchis kusisqa kawsanapaq?
Munakuq Taytanchis Jehová Diosqa munanmi kusisqa kawsananchista, allin kaqta ruwananchistapas; ichaqa manan munanchu yanqallamanta llakikuykunapi tarikunanchistaqa (Ecl. 11: 9, 10).
Chay hinaqa, ¿imatan ruwananchis?
Ñawpaqmanta yuyaykunanchis Dios serviyninchis yapayta, kallpachakunanchistaq yuyaykusqanchista hunt’ananchispaq.
Yaqa iskay chunka wata hinañan Javier iñiqmasinchis akllakunan karan universidadpi estudiaspa doctor kayta otaq tukuy tiempo Jehová Dios serviyta.
Paymi willakun: “Doctor kaspa kusikuymanña karan chaypas, manan chay kusikuyqa igualakunmanchu Diosta reqsinankupaq runakunata yanapaspa kusikusqaywanqa.
Jehová Diosta llapan tiempoywan servispaymi cheqaq kusikuytaqa tarini.
Ñawpaqmantapacha chayta ruwayman karan chayqa aswantaraqmi kusikushayman karan ”, nispa.
¿Imanaqtinmi kay pachapi Jesuspa kawsasqan ancha valorniyoq karan?
Chay hinaqa, ¿iman ñoqanchispaq aswan allin kanman?
Eclesiastés qelqan kutichin: “Aswan allinmi sumaqpaq hap’isqa kay, q’apaq hawinamantaqa.
Aswan allinmi wañukapuy p’unchay nacemuy p’unchaymantaqa ”, nispa (Ecl. 7: 1).
Jesuspa kawsasqanmi chayta sut’ita rikuchiran.
Hunt’aq sonqo kaspanmi Jesusqa Jehová Diospa ñawpaqenpi sumaqpaq qhawarisqa karan.
Jesús kay pachapi pisi tiempollaña kawsaran chaypas, allin ejemplotan saqewaranchis imayna kawsananchispaq, chaymi llapanchis paypa yupinta qatikunanchis.
¿Salomonpa ima nisqantan kasukunanchis?
Ñoqanchispas Jehová Diospa ñawpaqenpi sumaqpaq hap’isqa kasunman, chaymi aswan valorniyoq qhapaq kaymantaqa (leeychis Mateo 6: 19 - 21).
Sapa p’unchaymi ruwananchis Jehová Dios allinpaq qhawarisqan ruwaykunata, chhaynapin kusisqa kawsasunchis.
Chay ruwaykunamanta wakinmi kaykuna: runamasinchisman allin willakuykunata willay, casado kawsaypipas familianchiskunawanpas aswan sumaqta kawsay, Bibliata estudiaspa huñunakuykunaman rispa Jehová Dioswan astawan hukllachakuypiwan (Ecl. 11: 6; Heb.
13: 16). ¿Munawaqchu kusisqa kawsayta?
Chay hinaqa kallpachakuy Salomonpa nisqanta kasukushanallaykipaq: “Diosta manchakuy, kamachikuyninkunatapas hunt’ay, chaypunin runaq ruwananqa ” (Ecl.
12: 13).
Salomonqa sapa watan iskay chunka iskayniyoq waranqa kilo qorita chaskiran (2 Cró.
9: 13).
Sutinta cambiakuran.
¿Imaynatan kutichiwaq?
• ¿Imaraykun allinta yuyaykunanchis kawsayninchispi ima ruwananchista?
• ¿Imaynatan qhawarinanchis aycha kusirikuykunata qhapaq kay maskhaytapas?
• ¿Ima llank’aymi cheqaq kusikuyta qowanchis?
• ¿Iman ñoqanchispaq aswan allin kanman?
[27 paginapi foto]
¿Hayk’a tiempotan qonanchis kusirikuykunaman?
[28 paginapi foto]
¿Imanaqtinmi anchata kusichiwanchis predicay?
Jehová Diospa Siminqa kawsaqmi
Juan qelqamanta akllasqa yachachikuykuna
JUANMI Cristoq kawsayninmanta predicasqanmantawan qhepakaq qelqaqqa karan, paymi “Jesuspa munasqa yachachisqan ” karan.
Kay libroqa 98 watapi qelqakuran, Jesuspa hamusqan qhepata, Juan libropi tarikuq wakin willakuykunaqa manan tarikunchu huk evangeliokunapi.
Apóstol Juanqa allintan sut’incharan imapaq qelqasqanta, pay kikinmi nin: “Kaykunan [...] qelqasqa kashan, Jesusqa Diospa Churin Cristo kasqanta iñinaykichispaq, paypi iñispataq kawsayniyoq kanaykichispaq ”, nispa.
Willasqanqa ancha chaniyoqpuni ñoqanchispaq.
“QHAWARIYCHIS, PAYMI DIOSPA CORDERON ”
(Juan 1: 1 – 11: 54)
Jesusta rikuspa hinan Bautizaq Juan kayta niran: “Qhawariychis, paymi Diospa Corderon runakunaq huchankunata pampachaq ”, nispa.
Chay qhepamantaq, Jesús viajaran Samariata, Galileata, Judeata, Jordán mayuq inti lloqsimuy ladopi kaq llaqtakunamanpas, chaykunapin predicaran, yachachiran milagrokunatapas ruwaran, chaymi askha runakuna Jesuspi iñiranku.
Jesusqa Lazarota kawsarichisqanwanmi rikuchiran aswan hatun milagro ruwasqanta.
Lazaroqa tawa p’unchay wañusqanmantan kawsarimuran, chayta rikuspan runakunaqa Jesuspi iñiranku.
Ichaqa sacerdote umallikunan fariseokunapiwan rimanakuranku Jesusta wañuchinankupaq.
Chayraykun Jesusqa ripuran “ch’inneq qaylla Efraín nisqa llaqtaman ”.
Bibliamanta tapuykuna kutichiykunapiwan:
1: 35, 40.
¿Pitaq karan Andreswan kuska puriq Bautizaq Juanpa huknin yachachisqan?
Kay librota qelqaqqa Bautizaq Juanmanta willaspa “Juan ” nispa sutichan, ichaqa manan maypipas paypa sutinmanta willanchu, chhaynaqa, Andreswan kuska puriq Bautizaq Juanpa huknin yachachisqanqa kay librota qelqaq kikin Juanmi.
2: 20. ¿Imaraykutaq judío runakuna niranku kay yupaychana wasiqa “tawa chunka soqtayoq watapin ” sayarichisqa karan nispa?
Chaytaqa niranku 30 watapi Zorobabelpa sayarichisqan yupaychana wasi manaraq tukusqa kasqanrayku, chaymi Judeapi kamachikuq Herodes tukuchisharan.
Historiador Josefoq nisqanman hina, Herodesqa chunka pusaqniyoq watata hinaña kamachikushaqtinmi yupaychana wasita tukuchinanpaq llank’achiyta qallariran, chayqa karan 18, 17 wata ukhupi manaraq Jesús hamushaqtin.
Yupaychana wasiq ch’uya cheqasninta huk ruwaykunatawanña pusaq watapi tukukuran chaypas, 30 watapi Pascua fiestapaqqa manaraqmi tukusqachu karan.
5: 14. ¿Huchallikusqankuraykun runakunaqa onqonku nispachu nisharan Jesús?
Manan, Jesusqa manan chaymantachu rimasharan.
Jesuspa qhaliyachisqan runaqa Adanpa huchallikusqanraykun kinsa chunka pusaqniyoq watataña onqosharan.
Ichaqa Jehová Diospa khuyapayakuyninpi qhaliyachisqa karan, chaymi qespichisqa kananpaqqa manaña huchallikunanchu karan.
Mana chayqa, onqoymanta aswan mana allinpin tarikunman: wañuyman aysaykuq huchapi urmaqtinqa manañan hayk’aqpas kawsarinpunmanñachu.
5: 24, 25. ¿Pikunan “wañuymanta kawsayman ” pasanku?
Jesusqa Diospa munayninta mana ruwaqkunamantan rimasharan, chay runakunan ichaqa Jesuspa rimasqanta uyarispa iñinku huchapi kawsasqankutapas saqepunku.
“Wañuymanta kawsayman ” pasanku wañuymanta panpachasqa kasqankurayku, Diospi iñisqankuraykutaq wiñay kawsayta suyakunku.
5: 26; 6: 53. ¿Imaynapin “kikinmanta kawsayniyoq ” kanku?
Jesucristoqa Diospa kamachisqanmi runakunata yanapan Jehová Dioswan allinpi kanankupaq, hinaspapas runakunaman kawsayta qonqa wañusqankumanta kawsarichimuspa, chhaynapin Jesusqa kikinmanta kawsayniyoq.
Jesuspa yachachisqankunataq kikinmanta kawsayniyoq kanqaku wiñaypaq kawsasqankumanta.
Hawisqa cristianokunan chay kawsayta chaskinku hanaq pachaman rinankupaq kawsarispanku.
Kay Hallp’api tiyaq Diospa hunt’aq kamachinkunataq kikinmanta kawsayniyoq kanqaku Saqraq q’otusqan qhepata Waranqa Wata Cristoq Kamachikusqan tukukuqtin.
6: 64. Judas Iscarioteta akllaspa, ¿yacharanñachu Jesús paypa hap’ichisqan kananta?
Jesusqa 32 watapiñan apostolninkunaman kayta niran: “hukniykichismi saqra [tunpakuq, NM] ” kankichis nispa.
Yaqapaschá Jesusqa chayta niran Judas Iscarioteq sonqonpi mana allinkaq saphichakushasqanta reparaspa.
2: 4.
Jesusqa Diospa hawisqa Churin hina bautizakusqanmantapacha hanaq pachapi kaq Taytanpa kamachillasqanta kasukunan karan, chaytan Jesusqa Mariaman sut’inchasharan.
Jesusqa chayllaraq predicayta qallarisharan chaypas, allinta yacharan ima horapi Diospa kamachisqanta ruwananpaq, hayk’aq wañunantapas.
Chaymi Jesustaqa mana pipas ninanchu karan imaynata Diospa munayninta ruwananpaq, Mariapas manan chaytaqa ruwayta atinmanchu karan mamanña kashaspapas.
Ñoqanchispas kaqllatataqmi Jehová Diosta servinanchis.
3: 1 - 9.
“Judío runakunaq umallin ” Nicodemomanta kaykunata yachanchis: ñawpaqpi, Nicodemoqa allintan repararan Jesús carpinteroq churin Diospa kachamusqan kasqanta, chaywanmi rikuchisharan k’umuykukuq, allin yuyayniyoq kasqanta Diosmanta yachay munasqantapas.
Chhaynallatataqmi cheqaq cristianopas k’umuykukuq kanan.
Iskaykaqpi, chhaynaña kaqtinpas manan cristianoman tukupuranchu Jesús kay Hallp’api kashaqtin.
¿Imarayku? Yaqapaschá runakunata manchakuspa, umalli runakunaq huñunakuyninmanta mana wikch’usqa kayta munaspa otaq qhapaq kaykunata munakuspa.
Ñoqanchistapas Nicodemota hinan chaykuna hark’awasunman Jesusta qatikunanchispaq ichaqa manan hark’achikunanchischu, Jesustaqa qatikushanallanchismi ñak’arinaña kaqtinpas.
4: 23, 24.
Yupaychayninchis Diosta kusichinanpaqqa, Diospa santo espiritunwan yanapachikunanchis Bibliaq nisqanman hinataq kananpas.
6: 27.
“Wiñay kawsayta qoq mana tukukuq mikhunapaq ” llank’aspaqa tukuy atisqanchista kallpachakunanchis Diosta yupaychananchispaq.
Chayta ruwaspaqa kusisqan kasunchis.
6: 44.
Jehová Diosqa sapankanchispi interesakusqanta rikuchin Churinman pusawaspanchis.
¿Imaynata pusawanchis? Predicacionta uyarisqanchiswan, santo espiritunwanpas, santo espiritun yanapawanchis Bibliaq cheqaq yachachikuyninkunata entiendenanchispaq chayman hina kawsananchispaqpas.
11: 33 - 36.
Waqayqa manan pisi kallpayaychu.
‘ QHEPAYTA HAMUSHALLAY ’
(Juan 11: 55 – 21: 25)
33 watapi Pascua fiesta qayllaykamushaqtin Jesús Betania llaqtaman kutiran. 9 p’unchay nisanpitaq Jerusalén llaqtaman haykuran malta asnopi sillaykusqa, 10 p’unchay nisanpitaq yupaychana wasiman kutiran.
Jesusmi mañakuran Taytanpa sutin hatunchasqa kananpaq Taytantaq mañakusqanta uyarispa khaynata kutichimuran: “Hatuncharqaniñan, wakmantataq hatunchasaq ”, nispa.
Jesusqa Pascua mikhunata mikhushaspa yachachisqankunata sumaqta yuyaycharan Diosmantataq mañakuran paykunapaq.
Chay qhepallamanmi hap’iranku, juzgaranku kurkupitaq wañuchiranku.
Diosmi ichaqa kawsarichiran.
Bibliamanta tapuykuna kutichiykunapiwan:
14: 2.
¿Imaynapin Jesús hanaq pachapi ‘ wasita [huk cheqasta, NM] wakichinan ’ karan hunt’aq yachachisqankunapaq?
Hanaq pachaman riqkuna kawsarinankupaqqa, ñawpaqtan Jesús yawarninwan cheqaqchanan karan mosoq rimanakuyta Diospa ñawpaqenpi.
Chaymantapas atiyta chaskinan karan kamachikuq kananpaq.
Chayraqmi Jesuspa hawisqa yachachisqankuna kawsarinanku karan.
19: 11. Pilatowan rimaspa ¿Judas Iscariotemantachu Jesús rimasharan entregaqnin runamanta rimaspa?
Jesusqa manan Judasmantachu nitaq huk runamantapaschu rimasharan, aswanpas payta wañuchinankupaq llapa huñukuq runakunamanta rimasharan.
Chay runakuna ukhupi kasharanku: Judas, ‘ Sacerdote umallikuna umalli runakunaq huñunakuyninpi kaqkunapiwan ’, llaqta ‘ runakunapas ’ paykunan mañakuranku Barrabasta kacharinankupaq.
20: 17, NM. ¿Imaraykun María Magdalenata Jesús niran ama hap’ipakuwaychu nispa?
Kaytapaschá Mariaqa yuyaykuran: hanaq pachaman Jesús ripuqtinqa manañan rikusaqchu nispa, chaypaschá Jesusman hap’ipaykukuran.
Jesusqa ama llakikunanpaqmi niran: ama hap’ipakuwaychu aswanpas kawsarinpusqaymanta yachachisqaykunaman willamuy, nispa.
12: 36.
‘ K’anchaypi kashaq runakuna kanapaqqa ’ Diospa Simin Qelqamanta allinta yachananchis.
Chay yachaywanmi hukkunata laqhayaymanta horqonanchis Diospa munayninta yachanankupaq.
14: 6.
Jesucristollan yanapawasunman Dioswan allinpi kananchispaq.
Chaymi Jehová Diosman asuykunapaqqa Jesuspi iñinanchis yupintapas qatikunanchis.
14: 15, 21, 23, 24; 15: 10.
Diospas, Churinpas munakuwananchispaqqa kamachikuyninkunata kasukunanchis.
14: 26; 16: 13.
Jehová Diospa santo espiritunmi yachachiwanchis yanapawanchistaq ñawpaqpi yachasqanchiskunata yuyarinanchispaq.
Cheqaq yachachikuykunatapas sut’inchawanchis.
Chhaynaqa yanapawasunmanmi astawan yachananchispaq, yachayniyoq kanapaq, allin reparaq, allin yuyaykuq kanapaqpas.
Chaymi sapa kutilla Diosmanta mañakunanchis santo espiritun yanapawananchispaq.
21: 15, 19.
Jesús Pedrota tapuran: ¿“Paykunamanta ” aswantachu munakuwanki? nispa, Jesusqa challwakunamanta rimasharan.
Chhayna tapusqanwanmi Jesusqa Pedroman sut’inchasharan ama challwayllaman qokunanpaq aswanpas payta qatikushanallanpaq.
¿Ñoqanchisri? Evangeliokunata t’aqwisqanchisman hinan kallpachakunanchis tukuy imamantapas astawanraq Jesusta munakunanchispaq.
Arí, tukuy sonqowanmi qatikushanallanchis.
[31 paginapi dibujo]
¿Imatan Nicodemomanta yachanchis?
Diospa yachayninqa kamasqankunapin sut’ita rikukun
“Paymi uywakunamantapas aswan yachaysapata ruwawanchis, paymi phalaq animalkunamantapas aswan yuyaysapata ruwawanchis. ” (JOB 35: 11.)
PHALAQ animalkunaqa otaq urpikunaqa imaymana ruwasqankuwanmi hatuntaraq qhawarichiwanchis.
Avionta ruwaqkunapas hanllarayasparaqmi qhawanku urpikuna altonta phawaspa imaymana ruwasqankuta.
Wakin urpikunaqa lamar - qochaq hawanta phawaspankun karukunata mana pantaspa rinku.
Chaymantapas urpikunaqa paykunapura imatapas willanakunankupaqmi waqanku, takinku ima.
Chaykunan rikuchiwanchis Diosqa ancha yachayniyoq kasqanta.
Kunan yachasunchis imaynatan wakin urpikuna willanakunku. Urpikunaq “rimanakusqanku ”
Wakin urpikunaqa runtullapiraq kashaspankun willanakuyta qallarinku.
Codorniz urpimanta yachasunchis. Kay urpiqa pusaq runtuta hinan runtun, sapa p’unchay hukta.
Sichus sapanka runtu tiempollanpi t’ohanman chayqa, manan kaq p’unchayllapichu llapanku t’ohankuman, aswanpas pusaq p’unchaypiraqmi.
Ichaqa oqllasqan runtukunaqa kaq p’unchayllapin t’ohanku, soqta hora hinallapi.
¿Imaynapitaq kaq p’unchayllapiri llapanku t’ohanku?
Chay urpikunata estudiaq runakunan ninku: “Yaqachus hina runtupi kaq chiwchichakunaqa willanakunku kaq p’unchayllapi llapanku t’ohanankupaq ”, nispa.
Orqo urpikunan astawanqa takinku tiyasqanku cheqasta respetachinankupaq otaq china urpita waqyanankupaqpas.
Sapanka t’aqa urpikunaq waqayninqa manan kaqllachu, chaymi china urpikunaqa yachanku mayqen urpikunachus t’aqanmanta kasqanta.
Urpikunaqa illarimuyta otaq inti haykuytan astawanqa takinku. ¿Imarayku?
Chay horakunapiqa manan nishutachu wayramun, nitaq kanchu nishu bullapas.
Urpikunata estudiaqkunan ninku: “Urpikunaq takisqanqa chawpi p’unchaypi takisqankumantaqa illarimuyta otaq inti haykuytan aswan allintaqa uyarikun, iskay chunka kuti aswan allintaraq ”, nispanku.
Orqo urpikunan astawanqa takinku chinakunamantaqa, chaywanpas iskayninkuqmi kan askha clase waqayninku, chaywan imatapas willanakunankupaq.
Pinzón nisqa urpichakunamanta rimasunchis. Kaykunaqa isqon clase waqaytan yachanku.
Altonta ankapas otaq imapas muyupayashan chayqa hukniraytan waqanku, ichaqa pampanta imapas paykunaman phawaykuqtinqa hukniraytañataqmi waqanku.
Aswan sumaq kamasqan kashanchis
Jehová Dios yachayniyoqta urpikunata kamasqanqa hatuntaraqmi qhawarichiwanchis.
Ichaqa urpikunamantaqa runakunaq rimanakusqankun aswan hatuntaraqqa qhawarichiwanchis.
Job 35: 11 nin: “[Diosmi] phalaq animalkunamantapas aswan yuyaysapata ruwawanchis ”, nispa.
Runakunallan sasa entiendey yachaykunata willayta atinchis siminchiswan rimaspa otaq makinchiswan rimaspapas.
Lliw kawsaqkunamantaqa runakunallan wawa kasqankumantapacha atinku sasa rimaykuna yachayta.
Huk revistan nin: “Manaña tayta mamanku rimapayankumanchu chaypas, wawakunaqa imaynamantapas yachankupunin rimayta. Mana uyariq wawakunapas familiankuwan rimanankupaqmi mana yachachisqalla makinkuwan rimayta qallarinku ”, nispa.
Siminchiswan otaq makinchiswanpas imayna sientekusqanchista ima yuyaykusqanchistapas rimay atisqanchisqa Diospa sumaq regalonmi.
Ichaqa aswan sumaqqa Dioswan rimasqanchismi, Dioswanqa rimanchis paymanta mañakuspan.
Jehová Diospunin niwanchis paywan rimananchispaq.
Biblian niwanchis: “Ama imamantapas llakikuychischu, aswanpas tukuy ima necesitasqaykichistapas Diosmanta mañakuychis, rogakuywan mañakuspaykichistaq Diosman graciasta qoychis ”, nispa.
Imata ruwananchispaqpas sasachakushanchis chayqa, Bibliawan yanapachikunanchistan Diosqa munan, chaypin payqa ancha yachayninta qelqachiran.
Chaymantapas Diosqa yachachiwanchismi Bibliaq nisqanman hina ruwayta.
Cristoq qatikuqnin Santiagon niran: “Mayqenniykichispas pisi yachayniyoq kashan chayqa, mana phiñarispa lliwman askhatapuni qoq Diosmanta mañakuchun, hinan Diosqa payman yachayta qonqa ”, nispa.
¿Imaynan sientekunki chaykunamanta yachaspa?
¿Imaynan sientekunki urpikunaq takisqanta uyarispa otaq wawakuna chayllaraq rimayta qallarishasqankuta uyarispa?
¿Reparankichu Dios ancha yachayniyoq kasqanta?
Imayna kamasqa kasqanta qhawarikuspan Salmo takita qelqaq rey David Diosta niran: “Ancha musphana ruwasqa kasqaymantan yupaychayki, utirayanapaqmi ruwasqaykikunaqa, allintapunin chaytaqa yachani ”, nispa (Salmo 139: 14).
Sichus tukuy kamasqankunapi Diospa yachayniyta qhawarispa agradecekusun chayqa, astawanmi Diospi confiasunchis, mana iskayaspataq paywan pusachikusunchis.
[4 paginapi willakuy]
© Dayton Wild / ​ Visuals Unlimited
Familiakunapaq sumaq yachachiykuna
Qosa nin: “¿Maytaq ususinchiskunari? ”.
Esposantaq kutichin: “P’acha rantikuqmi rinku ”.
Qosa phiñakuspa nin: “¡Maypin kunan hukmanta p’achata rantikamunkuman!
¡Qayna killallamá riki p’achakunataqa rantirakamunku! ”.
Esposantaq defendekuspa qosanpa nisqanwan k’irisqa sientekuspa nin: “Baraton p’achakuna kashan, chaymi riychis rantikuq nirani ”.
Qosataq phiñasqallaña esposanta nin: “¡Manan munanichu mana ñoqa nishaqtiy qolqe gastanankuta!
¿Imanaqtinmi mana ñoqawanraqchu rimaranki? ”.
¿IMANAQTINMI kay warmi qhari mana sumaqtachu rimanakushanku?
Qhawasqanchis hina, qosaqa ratullan phiñakun.
Chaymantapas qosawan esposawanqa manachus hina rimanakurankuchu hayk’aqchus ususinkunata “rillay otaq manan riwaqchu ” ninankuta.
Hinaspapas, manachus hina yachankuchu allin rimanakuyta.
Casado kawsaypiqa kanpunin phiñachinakuy mana allin rimanakuypas.
Hatunña huch’uyña chaykuna kaqtinpas qosawan esposawanqa allichanankupunin.
Chay phiñachinakuyta mana allichaqtinkuqa tiempowanqa manañan rimanakunkumanpasñachu.
Yachayniyoq rey Salomonmi qelqaran: “Wawqekunaq churanakusqanqa wisq’asqa punkuyoq pukara hinan ”, nispa (Proverbios 18: 19).
¿Imaynatan qosaykiwan otaq esposaykiwan sumaqta rimanakuwaq ima phiñanakuytapas allichanaykipaq?
Imaynan yawarqa runaq cuerponta kawsachin, chay hinatan sumaq rimanakuypas casadokunata allinta kawsachin.
Chaymantapas imaynan sorq’anwan sonqowanqa yawarta allinta purichin chay hinan munakuypas respetanakuypas casadokunata yanapan sumaqta rimanakunankupaq.
Casadokuna munanakunku chayqa, manan yuyarinqakuñachu ñawpaqpi phiñachinakusqankutaqa, aswanpas kallpachakunqakun chay rato phiñachinakusqankuta allichanankupaq. Chaymantapas respetanakunankun.
Qosanta otaq esposanta respetaqqa mana tatichispallan rimasqanta uyarinqa, kallpachakunqataq imaniytas munashan chayta entiendenanpaq.
Chaymi kunan Bibliaq nisqanman hina rimasunchis tawa ruwaykunamanta. Ninakuychis ima rato phiñanakusqaykichismanta rimanaykichispaq.
“Kay pachapiqa imaymanapaqmi tiempo kan [...]. Kanmi upallakuna tiempo, rimana tiempopas. ”
(Eclesiastés 3: 1, 7.) Naha qhawasqanchis hina, casadokunaqa mayninpiqa sinchitan phiñachinakunkuman.
Sichus chhaynata phiñachinakushankichis chayqa, amaña chay rato astawan rimaychischu, mana chayqa aswantan ch’aqwawaqchis.
Chayrayku mana k’irisqa kanaykichispaqqa kasukuychis Bibliaq kay nisqanta: “Ch’aqwata hatarichiqqa qocharayaq unuta kacharpariq hinan, chayrayku ch’aqwa manaraq qallarishaqtin churanakuyta saqepuy ”, nispa (Proverbios 17: 14).
Ichaqa kallantaqmi “rimana tiempopas ”.
Sichus phiñachinakuyta mana allichawaqchischu chayqa, qora hinan ratulla wiñarunman.
Chay hinaqa, ima phiñachinakuypas kaqtinqa ama hinallataqa qhawaychischu, chaykunaqa manan kikillankumantachu allichakunqa.
Chayrayku, sichus esposaykita otaq qosaykita ninki: “Chaymantaña kaymantaqa rimasunchis ” nispa chayqa, willanaykin ima ratopi rimanaykichista, ichaqa manan nishu tiempoqa pasananchu, chaywanmi respetasqaykita rikuchinki.
Chayta ruwaspaqa, kay kamachikuytan kasukushankichis: “Phiñakunkichischus chayqa, ama huchallikuychischu, ama p’unchay ch’isiyaqqa phiñasqa kaychischu ”.
Chay hinaqa, ima ratopi rimanaykichispaq nisqaykitaqa hunt’anaykipunin.
KAYTA RUWAY: Iskayniykichis huk horata t’aqaychis, chaypi familiapi imakunas mana allinchu kashan chaykunamanta sapa semana rimanaykichispaq.
Sichus reparankichis llank’anamanta chayamuspa otaq mikhuna horasta chaykunamanta rimay mana allinchu kasqanta chayqa, ama chay ratoqa rimaychischu, aswanpas akllaychis ima ratopi thakpi kashankichis chayta.
Sut’illanta respetowan rimay.
Biblian nin: “Sapankaykichis runa - masiykichiswan cheqaqkaqta rimaychis ”, nispa.
Mayqen runamasiykiwanpas sut’illanta rimanki chayqa, astawanraqmi qosaykiwan otaq esposaykiwanqa sut’illanta rimanayki.
Chay hinaqa, imaynas sientekunki chaymanta sut’illanta willakuy.
Margareta * sutiyoq warmin iskay chunka qanchisniyoq wataña qosanwan tiyan, paymi willakun: “Casarakusqay qhepamanqa munaranin imapas karuqtin qosay mana willasqallay imayna sientekusqayta yachananta.
Ichaqa manan allintachu ruwasharani, chaymi kunanqa sut’illanta willani ima munasqayta imayna sientekusqaytapas ”, nispa.
Chaypaqmi willanayki iman phiñachisunki, hayk’aq chay suceden, imaynan chaywan sientekunki chaytapas.
Sichus phiñakunki qosayki may munasqanman imatapas saqesqanwan chayqa, respetowanmi kay hinata niwaq: “Llank’anamanta kutimuspaykin pampaman p’achaykita saqerparinki ”, nispa.
Chaywanmi willashanki imachus phiñachisqasuykita hayk’aqchus chay sucedesqantapas.
Chaymanta nillawaqtaq: “Chaykunata qhawaspaymi sonqollaypi nini, manachus hina imapas qokusunkichu wasinchis allin allichasqa kananpaq kallpachakusqayqa ”, nispa. Chaywanmi willashanki imayna sientekusqaykita.
Chay qhepamantaq sumaqllata niy ima ruwananta munanki chayta.
KAYTA RUWAY: Manaraq qosaykiwan otaq esposaykiwan rimashaspa qelqay iman phiñachisunki chayta, ima ruwanantataq munanki chaytawan. Allinta uyariy nisqasuykita, kallpachakuytaq imayna sientekusqanta entiendenaykipaq.
Jesuspa qatikuqnin Santiagon niran: “Munasqa wawqe - panaykuna, llapaykichis usqhaylla uyariq kaychis, ichaqa allin yuyaywan rimaychis, amataq usqhayllachu phiñakuychis ”, nispa.
Casadokunataqa kaymi astawan llakichin: imamantapas phiñachinakuqtinku hukninku mana reparanchu huk kaqpa imayna sientekusqanta.
Chayrayku tukuy atisqaykita ruway qosayki otaq esposayki imayna sientekusqanta entiendenaykipaq.
Wolfgang sutiyoq runan kinsa chunka phisqayoq wataña esposanwan tiyan, paymi nin: “Sinchita sasachakuspaymi esposaywan rimani ima phiñanakusqaykumantapas, astawanqa esposay ima yuyaykusqayta mana entiendewaqtin ”, nispa.
Diannapas iskay chunka watañan qosanwan tiyan, paymi nin: “Sapa kutillanmi qosayta nini: ‘ ¿Imanaqtinmi mana uyariwankichu ima sasachaymantapas rimashaqtinchis? ’ ”, nispa.
Sichus chhaynapi qosaykiwan otaq warmiykiwan kawsashanki chayqa, ¿imatan ruwawaq?
Ama uma hoqariqkuna hinachu niy: “Yachaniñan esposaypa ima yuyaykusqanta imayna sientekusqantapas ”, nispa.
Biblian nin: “Uma hoqariyqa ch’aqwaytapunin paqarichin, yuyaychaykuyta chaskikuyqa yachayniyoq - kaytan rikuchin ”, nispa (Proverbios 13: 10).
Qosayki otaq esposayki rimashaqtinqa ama tatichiychu, aswanpas respetowan uyariy tukunankama.
Chaymantataq nisqasuykimanta imatan entienderanki chayta qanñataq rimay, ichaqa ama yachapayaspachu, phiñasqachu, nitaq asikuspachu.
Sichus chayta nishaqtiyki nisunkiman: “Manamá chaytachu nishani, aswanpas kaytamá nishayki ”, nispa chayqa, uyarikullay.
Qanlla rimanaykimantaqa, paytapas rimachillaytaq, chhaynapin allinta entiendenakunkichis imayna sientekusqaykichista ima yuyaykusqaykichistapas.
Qosayki otaq esposayki nisqasuykita allinta uyarinaykipaq, entiendenaykipaqpas k’umuykukuq pacienciakuqtaqmi kanayki.
Sichus chhaynata ruwanki chayqa, respetashankin payta, paypas kaqllatataqchá ruwanqa.
KAYTA RUWAY: Esposaykiq otaq qosaykiq nisqanta hukmanta rimallankitaq chayqa, ama loro hina kaq rimasqallantachu kutipay.
Aswanpas reparasqaykiman hina imatas yuyaykushan imaynas sientekushan chayta sumaqllata rimay. Huk sonqolla imatapas allichaychis.
“Aswan allinmi iskay runa huk runallamantaqa, aswan allintan llank’asqankumanta chaskinqaku.
Hukkaqchus urman chayqa hukkaqninmi sayarichin. ” (Eclesiastés 4: 9, 10.)
Phiñachinakuykuna otaq imapas kaqtinqa iskayninkun kallpachakunanku chaykunata allichanankupaq, mana chayqa sinchi sasan kanman chaykuna allichay.
Jehová Diosmi qosata familiapi uma kananpaq churaran.
Ichaqa manan chayraykuchu munasqanman hinalla wasinpi imatapas kamachikunan.
Allin yuyaykuq qosaqa esposanwan rimanakuspan imatapas ruwan.
Davidmi iskay chunka wataña esposanwan tiyan, paymi nin: “Ima ruwanaypaqpas esposaytaraqmi tapuni imaninmi pay chaymanta.
Sichus iskayniyku allinpaq chayta qhawariyku chayqa, chaytan decidini ruwanaykupaq ”, nispa.
Tanyapas qanchis watañan qosanwan tiyan, paymi nin: “Imapas karuqtinqa manan kaqllatachu yuyaykuyku chayta allichanaykupaq.
Ichaqa iskayniykuq yuyaykusqaykupas allinmi, chayrayku mayqenniykuq yuyaykusqaykuman hina ruwanaykupaqqa llamp’u sonqo kanayku ”, nispa.
KAYTA RUWAY: Imatapas allichanaykichispaqqa, iskayniykichis sumaqta rimanakuspa qelqaychis imakunatas ruwawaqchis chayta.
Llapan yuyaykusqaykichista qelqaruspaqa, qhawaychis mayqenmi iskayniykichispaq aswan allin kashan chayta, hinaspa chayman hina ruwaychis.
Chaymantataq huk p’unchayta akllaychis chay rimanakusqaykichista hunt’arankichischu icha manachu, allinniykichispaqchu karan icha manachu chaykunata yachanaykichispaq.
Iskayniykichis huk sonqolla ruwaychis
Jesuspa nisqan hina, casadokunaqa huk yugoman watasqa hinan kashanku.
Yugoqa huk rakhu k’aspin, chaymanmi iskay uywakunata watakun llank’anankupaq.
Sichus mana huk nisqallachu iskayninku llank’ankuman chayqa, manan allin llank’ayta atinkumanchu, yugopas much’unkutan k’irinman.
Ichaqa huk nisqalla llank’ankuman chayqa, llasa q’epikunatan aysankuman, chakratapas allintan yapunkuman.
Sichus casadokunapas mana huk nisqallachu imatapas ruwankuman chayqa, askha nanaykunapin rikukunkuman.
Ichaqa huk nisqalla imatapas ruwankuman chayqa, ima sasachaytapas allichankumanmi, allintataq ima ruwasqankupipas ñawparinkuman. Kalala sutiyoq runan nin: “Iskay chunka phisqayoq watañan esposaywan sumaqta kawsayku.
KAYKUNATA TAPUKUY
▪ ¿Mayqen sasachayta allichanaypaqmi esposaywan (otaq qosaywan) rimayta munashani?
▪ Chay sasachaymanta imayna sientekusqanta allinta yachanaypaq, ¿imatan ruwayman?
▪ Sichus munasqayman hinalla imapas ruwakunanta munayman chayqa, ¿imanaqtinmi mana allinchu kanman? [Uranpi willakuy]
Wakin sutikunatan cambiakuran.
Diosman asuykuy
Diosqa yachanmi llakikuyninchista
Juan 11: 33 - 35
“JEHOVÁ DIOSPA yuyaq testigonmi niran:“ Hukkunaq imayna tarikusqankupi tarikuyqa, llakikusqankuta llakikuymi ”, nispa.
Hukkunaq llakikusqanta qhawarispa aswan llakipayakuqqa Jehová Diosmi.
Payqa llakikunmi llaqtanpa ñak’arisqanta rikuspa.
¿Imaynata chayta yachanchis?
Jehová Diospa llakipayawasqanchisqa allintapuni rikukuran Jesuspa imayna kawsasqanpi.
Yachasunchis Juan 11: 33 - 35 textopi nisqanta.
Jesusqa lazaroq wañusqanta yachaspa chay amigonpa tiyasqan llaqtaman riran.
Martawan Mariawanqa sinchi llakikuypi tarikuranku, paykunaqa lazaroq pananmi karan.
Jesusqa anchatan chay familiata munakuran, chaynaqa ¿imaynatan qhawariran llakikuyninkuta?
Biblia nin: “Hinan Jesusqa Mariata waqashaqta rikuspa, judío runakunatapas paywan kuska hamuspa waqashaqllatataq rikuspa sonqon“ ch’allaq ” nirqan, hinaspan sinchita llakikurqan.
Hinan nirqan: – ¿Maymanmi p’amparqankichis?
Jesustaq waqarqan ”.
¿Imarayku waqaran?
Amigon lazaron wañupuran Jesusmi ichaqa kawsarichiq riran.
Ichaqa ¿Imapiwantaq llakichinman karan?
Chaymanta yachasunchis.
Jesusqa Mariata waqashaqta rikuspa judío runakunatapas paywan kuska hamuspa waqashallaqtataq rikuspa ‘ sonqonta ch’allaq ’ nichikuran ‘ sinchitataq llakikuran ’.
Chaykunan rikuchin sonqomanta llakikusqanta.
Jesusqa waqasqankuta rikuspa sinchita llakikuran.
Chaymi waqaran.
* Arí, Jesustaqa hukkunaq llakikusqanmi llakichiran.
Hayk’aqllapas waqarankichá munakusqayki runaq waqasqanta rikuspa.
Jesuspa llakipayakuq kasqanwanmi yachanchis Jehová Dios imayna kasqanta.
Jesusqa Taytan hinapuni imatapas ruwaran, chaymi niran: “Ñoqata rikuwaqqa Yayatan rikun ”, nispa.
‘ Jesuspa waqasqanpi ’ yachanchis Jehová Dios llakipayakuq kasqanta, payqa anchatapunin llakikun kamachinkuna llakikuqtin.
Chaytan wakin Biblia qelqaqkuna rikuchinku (Isaías 63: 9, NM; Zacarías 2: 8).
Jehová Diosqa ¡ancha munakuqmi!
Llakipayakuq runakunamanqa k’askakunchismi.
Chaymi pisi kallpayaqtinchis, llakiq ñit’isqan kaqtinchispas chay runakunata maskhanchis llakikuyninchista willananchispaq.
Jehová Diosqa aswan llakipayakuqmi allintataqmi yachan imarayku waqasqanchistapas, chaymi Jehová Diosmanqa astawanraq k’askakunchis (Salmo 56: 8).
Griego simipi Jesuspa ‘ waqasqanmanta ’ rimaspaqa “ch’inlla waqaymantan ” rimashan, Mariaqmanta huk runakunaqmantawan waqasqanmanta rimaspan ichaqa“ qaparqachaspa waqaymanta ” rimashan.
Kaykunamanta yachachin
1 de junio de 2008
Diospa yachayninqa kamasqankunapin sut’ita rikukun
KAYKUNAMANTAN WILLAKUSHAN
3 Diospa yachayninqa kamasqankunapin sut’ita rikukun
5 Familiakunapaq sumaq yachachiykuna ​ — Imatan casadokuna ruwankuman phiñachinakuy kaqtin
8 Jehová Diospa Siminqa kawsaqmi ​ — Hechos qelqamanta akllasqa yachachikuykuna
20 Diosman asuykuy ​ — Diosqa yachanmi llakikuyninchista
21 Jehová Diospa Siminqa kawsaqmi ​ — Romanos qelqamanta akllasqa yachachikuykuna
11 ¿Imakunamantan cristianokuna phawaylla ayqekunanchis?
11 - 17 DE AGOSTO 2008 15 ¿Imakunatan cristianokuna ‘ maskhashanallanchis ’?
18 - 24 DE AGOSTO 2008 24 Jehová Diosta sonqomanta kasukusun
KAY TAKIKUNATA TAKIKUNQA: 22, 97.
25 - 31 DE AGOSTO 2008
28 Ama ‘ ñawpaq munakuyninchista ’ pisiyachisunchu
KAY TAKIKUNATA TAKIKUNQA: 89, 54.
¿Imaynatan runamasinchista tratananchis?
“Imaynatachus qankunapaq runakunaq ruwananta munankichis, chay hinallatataq qankunapas paykunapaq ruwaychis. ”
1, 2. a) ¿Imataq Orqo Patapi Jesuspa yachachisqanri?
b) ¿Imamantan yachasunchis kay estudiopi qatimuq estudiopipas?
JESUCRISTOQA Allin Yachachiqpunin karan.
Jesuspa awqankunan [otaq enemigonkunan] guardiakunata kacharanku Jesusta hap’imunankupaq, ichaqa manan hap’imurankuchu chaymi niranku: “¡Manan hayk’aqpas chay runa hinaqa pipas rimarqanchu! ” nispa.
Orqo Patapi Jesuspa yachachisqanqa ancha allin discurson karan, chaykunan tarikun Mateo qelqapi 5 - 7 capitulokunapi.
Lucas 6: 20 - 49 textopipas yaqa kaqllamantataqmi willakun.
Yaqapaschá Jesuspa Orqo Patapi yachachisqanmantaqa aswan reqsisqa yachachikuy kanman runamasinchista imayna tratanamanta.
Chay yachachikuymi nin: “Imaynatachus qankunapaq runakunaq ruwananta munankichis, chay hinallatataq qankunapas paykunapaq ruwaychis ”, nispa.
¡Jesusqa ancha allinkunatan runakunapaq ruwaran!
Onqosqakunatan qhaliyachiran wañusqakunatapas kawsarichiran.
Astawanqa allin willakuykunatan predicaran, chayta uyariqkunaqa askha saminchaykunatan [otaq bendicionkunatan] chaskiranku (leeychis Lucas 7: 20 - 22).
Jehová Diospa testigonkunapas Reinomanta allin willakuykunatan predicanchis, chaymi anchata kusichiwanchis.
Kay estudiopi qatimuq estudiopipas yachasunchis chay predicaymanta Jesuspa nisqanta, yachallasuntaq Orqo Patapi wakin yachachisqankunamantapas chaykunan rikuchin runamasinchista imayna tratananchista.
Llamp’u sonqo kasunchis
¿Iman llamp’u sonqo kay?
Jesús niran: “Kusisamiyoqmi llamp’u sonqoyoqkunaqa, paykunaqa kay pacha hallp’atan herenciapaq chaskinqaku ”, nispa.
Bibliaq nisqanman hina, llamp’u sonqo kayqa manan pisichasqa kaychu.
Aswanpas llamp’u sonqo kayqa manso, munakuq, sumaq runa kaymi, chaytan Dios kamachiwanchis.
Hinaspapas, llamp’u sonqo kaspaqa sumaqllata runamasinchista tratasunchis.
Yachanapaq, llamp’u sonqo runakunaqa manan ‘ pimanpas mana allinmantaqa mana allinllawantaq kutichinchu ’.
¿Imaraykun llamp’u sonqo runakuna kusisqa kanku?
Llamp’u sonqokunaqa kay “hallp’atan herenciapaq chaskinqaku ” chaymi kusisqa kanku.
Jesusqa ‘ llamp’ullan, huch’uyyaykukuq sonqoyoqtaq ’ kanpas, chaymi “tukuy herencia chaskiq kananpaq ” churasqa karan.
Chayraykun payqa kay Hallp’ata chaskin herencianta hina kamachinanpaq. Ichaqa manan payllachu chaskinqa.
7: 13, 14, 21, 22, 27, NM). Chay runakunaqa 144.000 waranqa hawisqa cristianokunan kanku, paykunapas llamp’u sonqollataqmi kanku.
Hinaspapas, wakin llamp’u sonqo runakunan kay Hallp’api wiñay kawsayta chaskinqaku Diospa Reinon kamachikamuqtin (Sal.
37: 11).
¿Imayna runan kasunchis Jesús hina llamp’u sonqo kaspa?
Sichus wayqe pananchiskunata millayta tratasun chayqa, manañan ñoqanchiswan huñukuyta munanqakuchu ayqekapunqakutaq ñoqanchismanta.
Ichaqa Jesús hina llamp’u sonqo kasunchis chayqa, hukkunata kallpachasunchis, sumaq runa kasunchis, wayqe pananchiskunapas ñoqanchiswan huñukuyta munanqaku.
Llamp’u sonqo kayqa santo espirituq rurunmi, chay espirituqa llamp’u sonqo kayta ruruchin Diospa santo espiritunwan pusachikuqkunallapi (leeychis Gálatas 5: 22 - 25).
Chhaynaqa, ¿manachu munanchis Jehová Diospa santo espiritunwan pusachikuq llamp’u sonqo runakunawan huñukuyta?
¡Kusisamiyoqmi khuyapayakuqkunaqa!
¿Imayna runan kanku ‘ khuyapayakuqkuna ’?
Jesusqa Orqo Patapi yachachispa kayta nillarantaq: “Kusisamiyoqmi khuyapayakuqkunaqa, paykunatapas Diosmi khuyapayallanqataq ”, nispa.
“Khuyapayakuqkunaqa ” pisichasqakunata munakun, llakipayan, allinta tratanpas.
Jesusqa ‘ khuyapayakuq ’ kasqanraykun runakunata ñak’arisqankumanta qhaliyachiran.
Ñoqanchistapas, llakipayaymi, allinta trataymi kallpachawanchis khuyapayakuq kananchispaq.
¿Imatan Jesús ruwaran khuyapayakuq kasqanrayku?
Huk kutinmi Jesús samarikusharan. Ichaqa ancha askha runakunata rikuspan “paykunata khuyapayaykurqan, mana michiqniyoq ovejakuna hina kaqtinku ”, ‘ imaymanatataq paykunaman yachachiyta qallarirqan ’.
Chhaynallatataqmi ñoqanchispas runakunaman yachachinchis Diospa Reinonmanta, ancha hatun khuyapayakuyninmantapas.
¡Chayta ruwaspaqa anchatan kusikunchis!
¿Imaraykun khuyapayakuqkuna kusisamiyoq kanku?
Khuyapayakuqkunaqa kusisamiyoqmi kanku ‘ paykunapas [...] khuyapayallasqataq ’ kanqaku.
Khuyapayakuywan huk runakunata tratasun chayqa, paykunapas khuyapayallawasuntaqmi.
Chaymantapas, Jesús kayta niran: “Runakunatachus contraykichispi huchallikusqankuta pampachankichis chayqa, qankunatapas hanaq pachapi kaq Yayaykichisqa pampachallasunkichistaqmi ”, nispa.
Jehová Diosqa khuyapayakuqkunallatan pampachanqa allinpaqpas qhawarinqa.
¿Imaraykun kusisqa kanku ‘ thak - kaypi kawsanapaq allipunachiqkuna ’?
¿Imatan ruwasunchis hukkunawan thak kaypi kawsayta maskhaqtinchis?
Jesusmi nillarantaq: “Kusisamiyoqmi thak - kaypi kawsanapaq allipunachiqkunaqa, paykunaqa Diospa wawankunan kanku ”, nispa.
Thak kaypi kawsayta maskhasun chayqa, manan llullakuykunawan ‘ ancha munanasqa amigokunata t’aqanachisunchu ’ nitaq hinallatachu qhawasun hukkunaq chhayna ruwanankuta (Pro. 16: 28).
Congregación ukhupipas hawapipas thak kaypi kawsay munasqanchista rikuchisunchis rimayninchiswan ruwayninchiswan ima.
Aswantaqa kallpachakusunchis Jehová Dioswan thakpi kanapaq (leeychis 1 Pedro 3: 10 - 12).
¿Imaraykun kusisqa kanku ‘ thak - kaypi kawsanapaq allipunachiqkuna ’?
Jesusmi niran: “Thak - kaypi kawsanapaq allipunachiqkunaqa ” kusisqan kanku ‘ paykunan Diospa wawankuna kanqaku ’, nispa.
Hawisqa cristianokunaqa ‘ Diospa wawankuna kanku ’ Jesuspi iñisqankurayku.
¿Thak kaypi kawsaq ‘ wak ovejakunari ’?
Jesusmi paykunapaqqa “Wiñay Yaya ” kanqa Waranqa Wata Kamachikuypi kamachikuqmasinkunawan hanaq pachamanta kamachimuqtin.
Hallp’api thak kaypi kawsaq runakunaqa Diospa wawan kapunqaku Waranqa Wata Kamachikuy tukukuqtin.
¿Imaynatan runamasinchiswan kawsasun “Diosmanta hamuq yachaywan ” yanapachikuspa?
‘ Thak kayta qoq [Jehová] Dioswan ’ allinpi kanapaqqa payman rikch’akunanchis, pay hina thak kayta maskhananchis.
Sichus “Diosmanta hamuq yachaywan ” yanapachikusun chayqa, runamasinchiskunawan thakpi kawsasunchis.
Thak kayta maskhasun chayqa, kusisqan kasunchis.
“K’anchayniykichis ” k’anchachun
a) ¿Ima niranmi Jesús k’anchaymanta?
b) ¿Imaynatan k’anchayninchista k’anchachinchis?
Rikusqanchispas hina, runamasinchiskunataqa allinta tratananchis.
Astawanqa yanapananchis Diosmanta cheqaqta yachanankupaq (Sal. 43: 3).
Jesús yachachisqankunaman niran: “Qankunan runakunapaq k’anchay kankichis ”, nispa, chaymi kamachiran runakunaq rikunanpaq k’anchayninkuta k’anchachinankupaq, chhaynapi runamasinkuta yanapaspa ‘ allin ruwasqankuta rikunankupaq ’.
Allin willakuykunamanta cheqaq kayta yachachispan “runakunaq ñawpaqenpi ” k’anchayninkuta k’anchachinanku karan, (leeychis Mateo 5: 14 - 16).
Kunan tiempopiqa k’anchayninchis k’ancharin wasimasinchista atisqanchisman hina yanapasqanchispi, ‘ llapa suyukunapi ’ allin willakuykunata predicasqanchispiwan, arí, ‘ kay pachantinpin ’ predicakushan.
¡Ancha allinmi llank’ayninchisqa!
¿Imakunapin reqsisqa kanchis?
Jesús niran: “Orqo patapi llaqtataqa manan imapas pakanmanchu ”, nispa.
Arí, orqo patapi kaq llaqtaqa karumantaraqmi rikukunman.
Chhaynallatataqmi, Reinomanta predicaqkunapas reqsisqa kanchis allin ruwasqanchismanta, sumaq runa kasqanchismanta, allin yuyaywan ruwaq kasqanchismanta ch’uya kawsayniyoq kasqanchismantapas.
a) ¿Imaynan lamparakuna karan qallariy siglopi?
b) ¿Imaynapin cheqaq kaymanta willakuyta “raki ” ukhupi mana pakasunchu?
Qallariy siglopi lamparakunaqa t’urumanta ruwasqan karan, chaypin olivo aceiteta churaqku k’anchananpaq, huk aceitekunatapas.
Rawrananpaqqa k’uyusqa linota churaqku chay linotaq aceiteta ch’unqaq rawrananpaq.
Lamparataqa k’anchana patapin churaqku llapa wasipi kaqkunata k’anchananpaq.
Manan pipas raki ukhumanqa churanmanchu karan (chay rakin karan trigota, cebadata, huk mikhuykunatapas tupunapaq).
Jesusqa manan munaranchu yachachisqankuna k’anchayninkuta “raki ” ukhupi pakanankuta, cheqaq kaymanta yachachisqankuqa allinta k’anchanan karan.
Chayrayku, manan hayk’aqpas Bibliamanta cheqaq willakuykunataqa pakananchischu manan upallakunanchischu hark’awasunmanña, qatiykachaypiña tarikusunman chaypas.
¿Imaynatan allin ruwasqanchiskuna wakin runakunata yanapan?
Lamparamanta rimasqan qhepamanmi, Jesús yachachisqankunaman khaynata niran: “Chay hinata k’anchayniykichis runakunaq ñawpaqenpi k’anchachun, allin ruwasqaykichista rikuspa, hanaq pachapi kaq Yayaykichista yupaychanankupaq [otaq hatunchanankupaq] ”, nispa.
Wakin runakunan allin ruwasqanchiskunata rikuspa Diosta hatunchanku hinaspa Diospa kamachin kapunku.
Chaymi astawanraq kallpachawanchis ‘ kay tutayaq pachapi k’anchashanallanchispaq ’.
‘ Runakunapaqtaq k’anchay kanchis ’ chayqa, ¿imatan ruwananchis?
‘ Runakunapaqtaq k’anchay kanchis ’ chayqa, Reinomanta predicananchis runakunatapas yanapananchis Jesuspa qatikuqnin kanankupaq.
Ichaqa manan chayllatachu ruwana.
Apóstol Pablo khaynata niran: “Diospa wawankuna hina k’anchayllapi purishaychis, k’anchayqa paqarichin tukuy sumaq sonqo kayta, chanin kawsayta cheqaq kaytawan ”, nispa.
Imayna kawsasqanchisqa allintapuni rikuchinan Diospa munaynin ruwasqanchista.
Apóstol Pedroq yuyaychasqanman hina kawsananchis, paymi niran: “Diospi mana iñiqkuna ukhupi allintapuni kawsaychis. Ahinapin paykunaqa contraykichispi mana allin ruwaqkunamanta hina rimashaspapas, juzgana p’unchay chayamuqtin allin ruwasqaykichista rikuspanku Diosta yupaychanqaku [otaq hatunchanqaku] ”, nispa.
Ichaqa, ¿imatan ruwananchis mayqen wayqe pananchiswanpas phiñachinakuqtinchis?
‘ Wawqeykiwan ’ allipunakuy
17 - 19. a) ¿Ima ofrendamantan rimashan Mateo 5: 23, 24 textopi?
b) ¿Imaraykun ancha allinpuni wayqe pananchiskunawan allipunakapuy, ima niranmi Jesús chaymanta?
Orqo Patapi yachachishaspa qatikuqninkunata Jesús niran: Wayqe panaykichiskunawan ama phiñakunkichischu amataq pisichankichispaschu, nispa.
Aswanmi yuyaycharan, mayqen wayqe panankutapas phiñachiqtinku usqhaylla allichanankupaq (leeychis Mateo 5: 21 - 25).
Jesuspa chhayna yuyaychasqanta allinta entiendesun.
Kaypi yuyaykuy, ofrendaykita Diospa altarninman apashanki, altarman chayaspataq yuyarinki wayqeyki otaq panayki qan contra phiñasqa kasqanta. Chhaynaqa ¿imata ruwanayki?
Altar qayllaman ofrendaykita saqeykuy, hinaspa kutiriy wayqeykiwanraq otaq panaykiwanraq ñawpaqtaqa allipunamuy.
Allipunasqayki qhepamanña altarman kutispa ofrendaykita haywawaq.
Chay ofrendaqa karan Yupaychana Wasipi sacrificanapaq.
Israel runakunaqa Moisespa Kamachikuy Simin nisqanman hina animalkunata sacrificananku karan Jehová Diosta yupaychanankupaq, chhayna ruwasqankuqa allinmi karan.
Ichaqa sichus huk Israel runa yuyariran wayqen pay contra phiñasqa kasqanta chayqa, manaraq ofrendanta haywashaspa wayqenwan allipunakamunan karan, chaymi aswan allinqa karan ofrenda haywananmantaqa.
Chaymi Jesús niran: “Altar qayllaman ofrendaykita saqeykuy, hinaspa kutiriy, wawqeykiwanraq ñawpaqtaqa allipunamuy, kutimuspaykitaq ofrendaykita hayway ”, nispa.
Arí, Kamachikuy Simiq nisqanman hina ruwananmantaqa wayqenwan allipunakapunanmi aswan allinqa karan.
Ichaqa kayta yuyarinanchis: Jesusqa manan sut’incharanchu ima ofrendachus kasqanmantaqa nitaq ima huchachus kasqanmantapas.
Chhaynaqa, sichus huk Israel runa ofrendanta haywashaspa yuyariran wayqen pay contra phiñasqa kasqanta chayqa, saqenanmi karan ima ofrendataña haywashaqtinpas.
Sichus sacrificiopi haywananpaq animalta apasharan chayqa ‘ altarpa qayllanpin ’ kawsashaqta saqenan karan, chay altarqa sacerdotekunaq kasqan patiopi tarikuran.
Maypachachus wayqenwan allipunakapuspaña wakmanta altarman kutispa ofrendanta haywanan karan.
¿Imaraykun usqhaylla allichananchis wayqe pananchiskunawan phiñasqa kaqtinchis?
Diospa munayninman hina yupaychayninchis kananpaqqa, allintan wayqe pananchiskunawan kawsananchis.
Israel llaqtapi ofrenda haywasqankuqa manan imapaqpas Diospaqqa valeranchu sichus Israel runakuna wayqe panankunata mana allintachu trataranku chayqa (Miq. 6: 6 - 8).
Chaymi Jesusqa qatikuqninkunata niran: Usqhaylla ‘ allipunakapuychis ’, nispa.
Apóstol Pablopas khaynata qelqaran: “Phiñakunkichischus chayqa, ama huchallikuychischu, ama p’unchay ch’isiyaqqa phiñasqa kaychischu, amapuni imaynallamantapas Saqraq huchallichinasuykichistaqa munaychischu ”, nispa.
Razonwanña phiñakusunman chaypas, usqhayllan allichananchis. Mana chayqa ‘ phiñasqalla ’ kasunman Saqrataq huchallichiwasunman.
Respetowanpuni runamasinchista tratasun
21, 22. a) ¿Imatan ruwananchis Jesuspa yuyaychasqanman hina kawsananchispaq?
b) ¿Imatan qatimuq estudiopi yachasun?
Orqo Patapi Jesuspa yachachisqanmanta wakin yachachikuykunata yachasqanchisqa kallpachawananchismi runamasinchista munakuywan respetowan tratananchispaq.
Pantaq runaña kanchis chaypas, Jesuspa yuyaychasqankunataqa kasukusunmanmi, manan Jesuspas, hanaq pachapi kaq Yayanchispas mana atisqanchistaqa mañawasunmanchu.
Sichus Jehová Diospa yanapayninta mañakusun Jesuspa yuyaychasqanta kasukunapaqtaq kallpachakusun chayqa, llamp’u sonqo, khuyapayakuq, thak kayta maskhaq runakunan kasunchis.
Hinaspapas, cheqaq kaymanta willaspa k’ancharisunchis wayqe pananchiskunawanpas sumaqta kawsasunchis ima sasachakuyña kaqtinpas.
Chhaynaqa, sichus yupaychayninchis Diospa munayninman hina kananta munanchis chayqa, allintan runamasinchista tratananchis.
Qatimuq estudiopin yachasunchis Orqo Patapi Jesuspa yachachisqan wakin yachachikuykunamanta, chaykunapas yanapawasunmi allin kaqta ruwananchispaq.
Orqo Patapi Jesuspa yachachisqankunapi yuyaymanasqanchis qhepamanmi kayta tapukunanchis: “¿Allintachu runamasiyta tratashani? ” nispa.
Chay textokunata leewaq manaraq kay tematapas qatimuq tematapas wasiykipi estudiashaspa.
¿Imata kutichiwaq?
• ¿Imataq ‘ llamp’u sonqo ’ kayri?
• ¿Imaraykun kusisqa kanku ‘ khuyapayakuqkuna ’?
• ¿Imaynatan k’anchayninchista k’anchachisunman?
• ¿Imaraykun usqhaylla wayqe pananchiskunawan allipunakapunanchis?
[8 paginapi foto]
Reinomanta allin willakuykunata predicaspan k’anchayninchista k’anchachinchis
[9 paginapi foto]
Imayna kawsasqanchisqa allintapuni rikuchinan Diospa munaynin ruwasqanchista
[10 paginapi foto]
Kallpachakunanchismi wayqe pananchiskunawan allipunakapunanchispaq
Allin kaqta ruwashallasun
‘ Allin kaqta ruwashallaychis. ’
1, 2.
¿Imaraykun sasa hukkunapaq allin kaqta ruway?
SASAN runamasinchiskunapaq allin kaqta ruwayqa.
Runakunata sumaqtaña tratanchis chaypas, manan kaqllatachu tratawanchis.
Paykunapi interesakuspan “kusisqa Diosmanta ” Churinmantawan ancha allin willakuykunata willanchis, chaywanpas manan uyariwanchischu, mana uyariq mana agradecikuq kasqankurayku.
Hinaspapas, wakin ‘ runakunan Cristoq cruzpi [kurkupi, NM] wañusqanta pisichanku ’.
¿Imaynatan cristianokuna chay runakunata tratananchis?
Jesucristo yachachisqankunaman niran: ‘ Munakushallaychis awqaykichiskunata [otaq enemigoykichiskunata], allin kaqtataq ruwapuychis ’, nispa.
Kay estudiopin t’aqwisunchis chay textoq nisqanmanta, hukkunapaq allin kaqta ruwananchispaq Jesuspa yuyaychasqankunamantapas.
“Munakuychis awqaykichiskunata ”
a) Pisillapi willay Mateo 5: 43 - 45 textopi Jesuspa rimasqanmanta. b) ¿Imaynatan qhawariranku religionpi umalliqkuna judío runakunata wak llaqtayoq runakunatapas?
Orqo Patapi yachachishaspan Jesús uyariqninkunaman niran: Awqaykichista otaq enemigoykichista munakuychis, qatiykachaqniykichispaq mañapuychis, nispa (leeychis Mateo 5: 43 - 45).
Jesuspa uyariqninkunaqa llapallankun judío runa karanku, chaymi allinta yacharanku kay kamachikuyta: “Aman vengakunkichu, amallataq llaqta - masiykikunapaqpas phiñakushallankichu, aswanpas qan kikiykita hinan runa - masiykitaqa munakunki ” (Lev. 19: 18).
Qallariy siglopi, religionpi umalliqkunaqa judío runakunallatan qhawariranku ‘ llaqta - masinkupaq ’ ‘ runa - masinkupaqpas ’.
Hinaspapas paykunaqa niranku: Moisesmi Kamachikuy Simipi niwanku huk llaqtakunamanta t’aqakunaykupaq, nispa. Chaymi religionpi umalliqkunaqa wak llaqtayoq runakunata cheqniranku awqankuta hinataq qhawarirankupas.
¿Imaynatan Jesuspa qatikuqninkuna awqankuta tratananku karan?
Jesusmi ichaqa niran: ‘ Munakushallaychis awqaykichiskunata, mañapuychis [...] qatiykachaqniykichiskunapaqpas ’, nispa.
Jesuspa qatikuqninkunaqa munakuywanmi tratananku karan cheqnikuqninkunata.
Lucaspas Jesuspa rimasqanmanta kayta niran: “Uyariwaqniykunamanmi niykichis: – Munakuychis awqaykichiskunata, allinta ruwaychis cheqnikuqniykichiskunapaq, sumaq simiwan kutichiychis ñakaqniykichiskunaman, yanqamanta tumpaqniykichiskunapaqpas [k’amiqniykichiskunapaqpas, NM] Diosmanta mañapuychis ”, nispa.
Chhaynaqa, ¿imaynatan ‘ allin kaqta ruwasunman cheqnikuqninchiskunapaq ’? Mana allin ruwasqankumanta sumaq ruwaykunawan kutichispa.
Sumaq sonqowan, allin yuyaywan rimapayaspa.
Jehová Diosmanta mañakunanchis chay runakuna kawsayninkuta cambianankupaq paypa allin qhawarisqan kanankupaqpas.
Chayta ruwaspan rikuchinchis awqanchiskuna munakusqanchista.
5, 6.
¿Imaraykun awqanchiskunata munakunanchis?
¿Imaraykun cristianokuna awqanchiskunata munakuywan tratananchis?
Jesús niran: ‘ Ahinapin hanaq pachapi kaq Yayaykichispa wawankuna kasqaykichista [rikuchinkichis] ’, nispa.
¿Imaynapin Diospa wawankuna kasqanchista rikuchinchis?
Jehová Diosman rikch’akuspa, “payqa intintan lloqsichimun allinkunapaqpas mana allinkunapaqpas, parachimullantaqmi chaninkunapaqpas mana chaninkunapaqpas ”, Lucaspas nillarantaq:“ Payqa mana reqsikuqninkunapaq, mana allinkunapaqpas sumaq sonqon ”, nispa.
Jesusqa allintapuni qatikuqninkunaman rikuchiran awqankuta munakunankupaq, kayta niran: “Munakuqnillaykichista munakuwaqchis chayqa, ¿ima premioyoqtaq kawaqchis?
¿Manachu contribución cobraqkunapas chay hinallatataq ruwanku?
Wawqeykichiskunallatachus napaykunkichis chayqa, ¿hukkunaq ruwasqanmantaqa astawanchu ruwashankichis?
¿Manachu Diospi mana iñiqkunapas chay hinallatataq ruwashanku? ”
nispa. Munakuqnillanchista munakusunman chayqa, manan ima ‘ premiotapas ’ Diosmanta chaskisunmanchu nitaq allinpaqchu qhawariwasunman.
Contribución cobraqkunapas munakurankun munakuqninkutaqa mana allin qhawarisqaña karanku chaypas.
¿Imaraykun wayqenkunallata napaykuq mana aswan allintachu hukkunamanta ruwasharan?
Judío runakunaqa “thak - kay kachun ” nispa napaykunakuranku, chaywanmi runamasinkuta nisharanku qhalilla, allillan kamuy nispa (Jue.
19: 20, NM; Juan 20: 19).
Chayrayku, wayqenkunallata napaykuq manan aswan allintachu hukkunamanta ruwasharan.
Jesuspa nisqan hina, ‘ Diospi mana iñiqkunapas chay hinallatataq ruwaqku ’.
Jesús uyariqninkunata niran ch’uya kaychis nispa, ¿imatan chaywan nisharan?
Awqanku munakuymanta rimayta tukuspan Jesús niran: “Imaynan hanaq pachapi Taytaykichispas chaninpuni [ch’uya, NM], chay hinallataq qankunapas chaninpuni kaychis ”, nispa.
Cristoq qatikuqninkunaqa manan ch’uyachu karanku Adanpa miraynin kasqankurayku.
Chhaynaqa, ¿imamantan Jesús rimasharan?
Hanaq pachapi kaq Taytanku hina munakuyninkupi “ch’uya ” hunt’asqa kanankumanta.
¿Imaynata chayta ruwankuman?
Kay tiempopipas kaqllatataqmi cristianokuna ruwananku.
¿Imarayku pampachananchis?
Yayayku mañakuypa nisqanman hina, ¿imaynatan allin kaqta ruwasunman?
Hinaspapas, allin kaqta ruwanchis contranchispi huchallikuqkunata pampachaspa.
Yayayku mañakuypi khaynata nin: “Huchaykutapas pampachawayku, imaynan ñoqaykupas contraykupi huchallikuqta pampachayku hinata ”, nispa.
¿Imaynatan Jehová Diosman rikch’akusunman pampachaspa?
Diosqa sumaq sonqo kaywanmi pampachan huchankumanta pesapakuqkunata, chaymi llapallanchis pay hina kananchis.
Apóstol Pablo qelqaran: “Sumaq sonqo kaychis, khuyapayanakuq, pampachaykunakuq, imaynan Diospas Cristopi qankunata pampacharqasunkichis ahinata ”, nispa.
Salmista Davidpas khaynata takiran: “Señor Diosqa khuyapayakuqmi sumaq sonqoyoqmi, mana usqhaylla phiñakuqmi, ancha munakuqmi. [...]
Manan mana chanin ruwasqanchiskunaman hinachu ñoqanchistaqa muchuchiwanchis, manan huchanchiskunaman hinapaschu pagawanchis. [...]
Imaynan inti lloqsimuyta inti haykuytawan karunchan, ahinatan huchanchiskunata karunchawanchis.
Imaynan taytaqa wawankunata khuyayta [otaq anchata] munakun, ahinatan Señor Diosqa manchakuqninkunata khuyayta munakun.
Payqa reqsiwanchismi imayna kasqanchista, yuyarikuwanchismi ñut’u hallp’a kasqanchista ”, nispa (Sal.
103: 8 - 14).
¿Pikunatan Jehová Dios pampachanqa?
Jehová Dios huchanchista pampachawananchispaqqa ñoqanchisraqmi contranchispi huchallikuqta pampachananchis.
Ichaqa contraykichispi runakunaq huchallikusqankuta mana pampachankichischu chayqa, manallataqmi Yayaykichispas huchallikusqaykichiskunata pampachasunkichischu ”, nispa.
Arí, Jehová Diosqa pampachanqa runamasinkuta tukuy sonqowan pampachaqkunallata.
Chhaynaqa, apóstol Pabloq khayna yuyaychasqanta ruwasunchis, paymi niran: “Imaynan Jehová Diospas pampacharasunkichis, chay hinallataq qankunapas pampachaychis ”, nispa.
“Ama hukkunata huchachaychischu ”
¿Ima niranmi Jesús hukkuna huchachaymanta?
Orqo Patapi yachachishaspa uyariqninkunaman Jesús niran: Ama hukkunata huchachankichischu, nispa, chaywanmi rikuchishallarantaq allin kaqta ruwanankupaq.
Chhayna yuyaychasqan qhepamanmi huk rikch’anachiy simita willaran yachachisqanta allinta sut’inchananpaq (leeychis Mateo 7: 1 - 5).
¿Imatan Jesús nisharan: “Ama hukkunata huchachaychischu ”, nispa?
¿Imata ruwanankupaqmi Jesús yuyaycharan uyariqninkunata?
Jesuspa rimasqanmanta Mateo khaynata niran: “Ama hukkunata huchachaychischu, ahinapin Diosqa mana huchachasunkichischu ”, nispa.
Lucaspas khaynata niran: “Ama runa - masiykichista juzgaychischu, ahinapin Diospas mana juzgasunkichischu.
Ama huk runakunata huchachaychischu, ahinapin Diospas mana huchachasunkichischu.
Hukkunata pampachaychis, ahinapin pampachasqallataq kankichis ”, nispa.
Fariseokunaqa runakunata sinchita huchacharanku paykunaq costumbrenkuman hina mana ruwasqankumanta.
Chhayna ruwaqkunata Jesús niran: “Ama runa - masiykichista juzgaychischu ”, aswanpas huchankumanta“ pampachaychis ”, nispa.
Apóstol Pablopas yaqa chhaynallatataqmi pampachaymanta yuyaycharan Efesios 4: 32 textopi nisqanman hina.
¿Imaraykun Jesuspa qatikuqninkuna huk runakunata pampachananku karan?
Sichus Jesuspa qatikuqninkuna huk runakunata pampachankuman chayqa, paykunapas kaqllatataqmi ruwankuman.
Chaymi Jesús niran: “Imaynatachus hukkunata huchachankichis chay hinallatataqmi Diospas qankunataqa huchachasunkichis, imaynatachus hukkunata ruwankichis chay hinallatataqmi Diospas qankunataqa ruwasunkichis ”, nispa.
Runakunawan kawsaspaqa imachus tarpusqanchistan cosechanchis.
¿Imaynatan Jesús rikuchiran hukkunamanta rimapakuy mana allin kasqanta?
Hukkunamanta rimapakuy mana allin kasqanta rikuchinanpaqmi Jesús tapuran: “¿Imaraykun wawqeykiq ñawinpi qhellita [ichhuta, NM] qhawanki, manataq ñawiykipi kaq kurkutaqa reparakunkichu?
Chay hinari, ¿imaynatan wawqeykita ninki: Ñawiykimanta qhellita horqosqayki, nispa, ñawiykipitaq kurku kashaqtin? ”
nispa. Hukkunamanta rimapakuq runaqa wayqenpa “ñawinpi ” pisi qhelli kasqanta qhawan, chaywanmi payqa nishan, kay wayqeyqa mana allin ruwaq, mana allin reparaq nispa.
Manaña sinchitachu wayqen pantan chaypas, ruwasqanmanta anyan “ñawiykimanta ichhuta horqosqayki ”, nispa.
Iskay uya kaspa millay sonqowan wayqenta yanapayta munan allin reparaq kananpaq.
¿Imarayku nisunman fariseokunaq ñawinpi ‘ kurku ’ karan nispa?
Religionpi umalliq judío runakunaqa k’utupayashallaqkupuni hukkunata.
Huk kutinmi, ñawsa kasqanmanta Jesuspa qhaliyachisqan runa niran: Jesusqa Diospa kachamusqanmi nispa, fariseokunataq niranku: “Qanqa huchapipunin nacerqanki, chaychu, ¿ñoqaykuta yachachiwankikuman? ” nispa.
Fariseokunaqa laqhayaypin tarikuranku manan juzganankupaq hinapaschu karanku ñawinkupin ‘ kurku ’ karan, chaymi mana allintachu reparayta atiranku.
Paykuna hina ruwaq runakunatan Jesús niran: “¡Iskay uya!
Ñawpaqtaqa ñawiykimantaraq kurkuta horqokuy, chayraqmi wawqeykiq ñawinmanta qhellita [otaq ichhuta] horqonaykipaq allinta rikunki ”, nispa.
Sichus allinkaqta ruwasun chayqa, manan hukkunata k’utupayasunchu nitaq sapa kutillachu qhawashasun wayqe pananchiskunaq pantasqankuta.
Hinaspapas pantaq runa kasqanchista reparakuspa manaña wayqe pananchiskunata huchachasunchischu.
Imaynata runamasinchista tratananchis
Mateo 7: 12 nisqanman hina, ¿imaynatan hukkunata tratananchis?
Orqo Patapi Jesuspa yachachisqan hina, Jehová Diosqa munakuq Tayta hinan sumaq sonqo kaywan tratawanchis mañakusqanchistapas uyariwanchis (leeychis Mateo 7: 7 - 12).
Jesusqa yachachillarantaqmi imaynata hukkunata tratanapaq, paymi niran: “Imaynatachus runakunaq ruwanasuykichista munankichis, chhaynallatataq qankunapas paykunata ruwaychis ”, nispa.
Runamasinchista chhaynata trataspallan rikuchisunchis Jesuspa cheqaq qatikuqninkuna kasqanchista.
¿Imaraykun nisunman ‘ Kamachikuy Simiqa ’ allinta rikuchiran runamasinkuta sumaqta tratanankupaq nispa?
Imaynatachus runakunaq ruwanasuykichista munankichis, chhaynallatataq qankunapas paykunata ruwaychis, nisqan qhepamanmi Jesús niran: “Chay hinatan kamachikun Diospa Kamachikuy Siminpas Profetakunaq qelqasqanpas ”, nispa.
Runamasinchista imayna trataymanta kamachikuyta hunt’anchis chayqa, ‘ Kamachikuy Simiq ’ nisqanman hina ruwashanchis (chaykunan tarikun Génesis libromanta Deuteronomio librokama).
Chaymantapas, 1513 watapi manaraq Jesús hamushaqtin Jehová Dios askha kamachikuykunata Moisesman qoran Israel llaqtapaq, chaykunapas chay librokunapin tarikun (Gén.
3: 15). Chay kamachikuykunan allinta rikuchiran imaynata Israel runakuna runamasinkuta tratananku karan: mana pimanpas sayapakuspan chaninchananku karan, pisichasqakunatapas wak llaqtayoqkunatapas allintan tratananku karan (Lev.
19: 9, 10, 15, 34).
¿Imaynatan ‘ Profetakunaq qelqasqan ’ rikuchin allin kaqta ruwananchispaq?
Jesusqa ‘ Profetakunaq qelqasqanmanta ’ rimaspa, hebreo rimaypi qelqasqa profeciamanta willaq librokunamanta rimasharan.
Chay librokunapin tarikun Mesiasmanta willaq profeciakuna, chaykunaqa Jesuspin hunt’akuran, chaymantapas rikuchillantaq imaynata Dios kamachinkunata saminchan otaq bendicen paypa munayninman hina ruwaqtinku runamasinkuta allinta trataqtinkupas.
Yachanapaq, Isaías libron Israel runakunata khaynata yuyaycharan: “Señor Diosmi nin: Chaninkaqta ruwaychis, chaninta kawsaychis, [...] kusisamiyoqmi chayta ruwaq runaqa.
[...] Manataq ima mana allintapas ruwanchu chayqa ”, nispa (Isa. 56: 1, 2).
Arí, Diosqa munanmi kamachinkuna allin kaqta ruwashanallankuta.
Ruwashallasunpuni allin kaqta
20, 21.
¿Imaynan sientekuranku Orqo Patapi Jesuspa yachachisqanta uyariq runakuna, imarayku chay yachachikuykunapi yuyaymananayki?
Orqo Patapi Jesuspa allin yachachikuyninmanta wakillantaña yachanchis chaypas, allintan reparanchis imarayku uyariqninkuna khaynata sientekuranku.
Biblia nin: “Chaykunata rimayta Jesús tukuqtintaq runakunaqa yachachikuyninmanta muspharqanku.
Atiywanmi paykunataqa yachachirqan, manan kamachikuy simita yachachiqkuna hinallachu ”, nispa.
Jesucristoqa allintapuni rikuchiran Isaías libroq nisqanman hina “Musphana [...] Yuyaychaq ” kasqanta (Isa.
9: 6). Jesusqa allintapunin yacharan hanaq pachapi kaq Taytanpa yuyaykusqanta, chaytan allinta rikuchiran Orqo Patapi yachachispa.
Hinaspapas, Orqo Patapi Jesuspa yachachisqanqa kaykunamantawanmi willashan: imaynata cheqaq kusikuyta tarinapaq, imaynata qhelli kawsaymanta karunchakunapaq, imaynata chanin kaqta ruwanapaq, imaynata hamuq tiempopi kusikuy kawsayta tarinapaq, hukkunamantapas.
Chay yachachikuykunamanta aswan allinta entiendenaykipaq wakmanta leey Mateo librota 5 capitulomanta 7 capitulokama.
Jehová Diosmanta mañakuspa Orqo Patapi Jesuspa yachachisqankunapi yuyaymanay, kallpachakuytaq ruwayman churanaykipaq.
Chayta ruwaspaqa Jehová Diostan kusichinki, runamasiykitapas allinta tratanki, allin kaqtapas ruwashallanki.
¿Imaynata kutichiwaq?
• ¿Imaynata tratananchis awqanchiskunata?
• ¿Imaraykun pampachananchis runamasinchiskunata?
• ¿Ima niranmi Jesús hukkuna huchachaymanta?
• Mateo 7: 12 textoq nisqanman hina, ¿imaynata tratananchis runamasinchista?
[15 paginapi willakuy]
¿Yachankichu imarayku Jesús niran: “Ama hukkunata huchachaychischu ”, nispa?
[12 paginapi foto]
¿Imaraykun qatiykachawaqninchiskunapaq mañapunanchis?
[15 paginapi foto]
¿Imaynatachus tratawananchista munanchis chhaynatapunichu runamasinchista tratashanchis?
Pisi tiempollamantan Diospa Reinon kacharichiwasun
“Qhapaqsuyuyki hamuchun, munayniyki kay pachapi ruwakuchun, imaynan hanaq pachapipas ruwakun hinata. ”
¿Imamantan Jesús astawan yachachiran?
ORQO patapi yachachishaspan Jesusqa qatikuqninkunata niran: “Kay hinata mañakuychis: [...]
Qhapaqsuyuyki [‘ Reinoyki ’, NM] hamuchun, munayniyki kay pachapi ruwakuchun, imaynan hanaq pachapipas ruwakun hinata ”, nispa.
Chaywanmi Jesusqa rikuchisharan imamanta yachachiy aswan importante kasqanta.
Jesusqa puriran llapa llaqtakunata huch’uy llaqtakunatawan ‘ Diospa reinonmanta allin willakuykunata ’ willaspan.
Qatikuqninkunatapas kamachiranmi: ‘ Diospa reinonta ’, chanin kaynintawan ñawpaqta maskhashallaychis, nispa.
Kallpachakusun kay estudiopi yachasqanchista predicasqanchis runakunaman yachachinapaq.
Kay estudiopin kay tapuykunata kutichisun: ¿Imanaqtinmi Diospa Reinonmanta willay ancha importante?
¿Imaraykun runakuna kacharichisqa kayta necesitanchis?
¿Imaynatan Diospa Reinon kacharichiwasun?
¿Imanaqtinmi Diospa Reinonmanta willay ancha importante?
Jesusmi willaranña: “[Reinomanta] allin willakuykunan kay pachantinpi willasqa kanqa, llapa suyukunaq yachananpaq, hinaqtinmi p’uchukayqa chayamunqa ”, nispa.
Diospa Reinonmanta willayqa ima ruwaymantapas aswan importanten.
Chaymi Jehová Diospa testigonkunaqa pachantinpi mana hayk’aq predicakusqanta hina willashanku Diospa Reinon hanaq pachapi churasqaña kasqanmanta; paykunaqa yaqa qanchis millonñan kanku, pachak waranqa más congregacionkunañataq kankupas.
Reinomanta willasqankuqa ancha sumaq notician, chay gobiernowanmi Diosqa kay pachata kamachinqa.
Chay gobierno kamachiqtinmi Diospa munaynin kay pachapi ruwakunqa imaynan hanaq pachapipas ruwakun hinata.
3, 4.
¿Imaynan kawsay kanqa Diospa munaynin kay pachapi ruwakuqtin?
Diospa munaynin kay pachapi ruwakuqtin, ¿imatan Jehová Dios ruwanqa runakunapaq?
“Diosmi paykunaq ñawinkumanta tukuy weqeta pichanqa, manan wañuypas kanqañachu, manallataqmi llakikuypas, waqaypas, nanaypas kanqañachu. ”
Manañan pipas Adanpa huchanrayku onqonqachu ni wañunqapaschu.
Diospa yuyarisqan wañupuqkunapas wiñaypaqmi kawsayta atinkuman, Biblian nin: ‘ Chaninkunatapas mana chaninkunatapas wañusqankumanta Dios kawsarichimunqa ’, nispa.
Manañan kanqañachu guerrakuna, onqoykuna, yarqaykunapas, kay pachapas sumaq paraisomanmi tukupunqa.
Millay salqa animalkunapas sumaqtan kawsanqaku runakunawan, paykunapurapas (Sal.
46: 9; 72: 16; Isa.
11: 6 - 9; 33: 24; 35: 1).
Chhayna sumaqmi kawsayqa kanqa Diospa Reinon kamachikamuqtin, chayraykun Biblia nin: “Llamp’u sonqokunan [...] kay hallp’ata chaskinqaku, sumaq thak - nisqataq tiyakunqaku ”, nispa.
Ichaqa, ¿iman sucedenqa mana allin runakunata?
Biblian nillantaq: “Pisi tiempomantaqa chinkapullanqan millay runakunaqa ”, nispa.
‘ Jehová Diosta suyakuqkunallan kay hallp’api ’ kawsanqaku (Sal.
37: 9 - 11).
¿Imakunan kay pachamanta chinkanqa?
Ichaqa chaykuna sucedenanpaqqa llapa gobiernokuna, religionkuna, kay pachaq comercio ruwayninkunapas chinkananmi.
Llapa chaykunatan Diospa Reinon tukuchinqa.
Profeta Danielmi niran: “Chay reykuna [kunan tiempo gobiernokuna] kamachikushaqtinmi, Hanaq Pacha Diosqa mana hayk’aq thunikuq suyuta [hanaq pacha gobiernota] sayarichinqa, manataqmi wak suyuqa chayta kamachinqachu, aswanpas llapa suyukunatan ñut’uspa tukunqa, wiñaypaqtaq kanqapas ”, nispa (Dan.
2: 44).
Kunanmi astawan necesitanchis Dios kacharichiwananchista
¿Imaninmi Biblia kay pachapi mana allin kawsay kasqanmanta?
Satanaswan, Adanwan, Evapiwanmi Dios contra hatariranku paykunallamanta allin kaqta mana allin kaqtapas decidiyta munaspa, chay ruwasqankuwanmi kay pachapi mana allin kawsayqa qallariran.
Dios contra hatarisqankumanta waranqa soqta pachak wata más pasaqtinmi, Noeq tiemponpi Dios “rikurqan kay pachapi runakunaq sinchi mana allin kasqanta, sonqonkuq lliw yuyaykusqanpas mana allinllapuni kasqantawan ” (Gén. 6: 5).
Waranqa kinsa pachak wata qhepamanpas kay pachapi kawsayqa sinchi mana allinllapunin kasharan, chaymi rey Salomonqa niran: “Ñoqaqa wañukapuqkunamanta nirqani: Paykunaqa aswan kusisqan kawsaqkunamantaqa.
Iskayninkumantapas aswan kusisamiyoqqa kunankama manaraq naceqkunan, manan rikunkuraqchu kay pachapi millay ruwaykunata ”, nispa (Ecl. 4: 2, 3).
Salomonpa chay rimasqanmantaqa kinsa waranqa watañan karun, mana allin kawsaymi ichaqa kashallanpuni.
¿Imanaqtinmi kunan astawan necesitanchis Dios kacharichiwananchista?
Mana allin kawsay unayña kay pachapi kashan chaypas, kunanmi astawanqa necesitanchis Diospa Reinon kacharichiwananchista.
Manan hayk’aqpas kay último pachak watakunapi hinaqa mana allin kawsayqa karanchu, kunanqa aswan - aswantaraqmi yapakushan.
Worldwatch instituton willan: “Ñawpaqkaq siglomanta 1899 watakama guerrakunapi wañuqkunamantaqa kinsa kutita hinaraqmi kay pachak watakuna qhepallata wañuranku ”, nispa. 1914 watamantapachan pachak millón masraq runakuna wañuranku guerrakunapi.
Huk enciclopedia libron nin: Segunda guerra mundial nisqapin yaqa soqta chunka millón runakuna wañuranku, nispa.
Askha nacionkunan mosoq armakunawan hatun bombakunawan armasqa kashanku.
Runakuna ñawparishankuña cienciapi onqoykunata hampiypi chaypas, sapa watanmi phisqa millón wawakuna yarqaymanta wañunku (qhaway ¿Imatapunin Biblia yachachin?
librota 9 capitulota).
Waranqa - waranqa wata runakunaq kamachisqanpi, ¿imatan sut’ita rikukun?
Runaqa manan atinchu mana allin kawsay tukuchiyta.
Kay pachapi gobiernokuna, pantasqa religionkuna, qhapaq negociantekunapas manan atirankuchu runakuna thakpi, allinlla, qhalilla kawsanankupaq yanapayta.
Imaymanataña ruwaranku runakunata yanapanankupaq chaypas, runakunaq problemanqa yapakushallanmi.
Qallariymantapacha kunankama imaymana clase gobiernokunaña runakunata kamachiranku chaypas, manan atirankuchu allin kamachiyta, Bibliaq kay nisqanmi sut’itapuni rikukun: “Runaqa manan atiyniyoqchu kikillanmanta allinta purinanpaqqa.
Mana qan [Dios] pusaqtiykiqa manan allintaqa kawsanmanchu ”, nispa (Jer.
10: 23, NM).
‘ Runaqa runamasinta mana allinta ruwananpaqmi munaychakuran. ’ (Ecl.
8: 9.)
Chayraykun ‘ Diospa tukuy imaymana kamasqankunaqa kunankama waqashanku muchushanku ’ ima.
¿Imakunan sucedenan karan ‘ tukukuy qaylla p’unchaykunapi ’?
Bibliaqa kay tiemponchismantan willaranña: “Tukukuy qaylla p’unchaykunataqa sasa tiempokunan chayamunqa ”, nispa.
Willallarantaqmi kunan tiemponchispi gobiernokuna kamachishaqtinraq kay pachapi kawsay imayna kanantapas, hinaspa nillarantaq: “Millay runakunapas q’otuq runakunapas aswan - aswanraqmi mana chanin - kayman chayanqaku ”, nispa (leeychis 2 Timoteo 3: 1 - 5, 13).
“Lliw kay pachataq saqraq ” makinpi kashan chayqa, cristianokunaqa yachanchisñan runakunaq kawsaynin chhayna kananta.
Kay pachapi mana allin kawsay astawan yapakusqanwanmi cristianokunaqa yachanchis pisi tiempollamanta Dios kacharichiwananchista.
Diosllan kacharichiwasunman
¿Imanaqtinmi Jehová Dioslla kacharichiwasunman?
Runakunaman willay Jehová Dioslla kacharichiwananchispaq atiyniyoq kasqanta.
Diosqa kacharichinqapunin llaqtanta, hunt’anqataqmi llapan promesankunatapas.
Pay kikinmi juraran: “Yuyaykusqayman hinapunin ruwasqa kanqa ”, nispa.
Paypa ‘ rimasqan simiqa manan hinallachu payman kutimunqa, aswanpas imachus munasqantan ruwanqa ’ (leeychis Isaías 14: 24, 25; 55: 10, 11).
11, 12.
¿Imatan Jehová Dios serviqninkunapaq ruwanqa k’arak phiñakuynin p’unchaypi?
Millay runakunaman juicionta chayachimunanpaqqa ñawpaqtaraqmi Jehová Diosqa serviqninkunaman prometen pakaykunanpaq.
Jehová Dios profeta Jeremiasta millay runakunaq contranpi rimananpaq kachashaspan niran: “Aman pitapas manchakunkichu, ñoqan qanwan kashani waqaychanaypaq ”, nispa.
1: 8).
Manaraq Sodoma Gomorra llaqtakunata thunishaqtinmi Jehová Diosqa iskay angelkunata kacharan Lotta familiantawan horqomunankupaq.
Chay qhepamanñan Jehová Diosqa “Sodomaman Gomorramanwan hanaq pachamanta parachimurqan azufreta ninatawan ” (Gén.
19: 15, 24, 25).
Lliw kay pachamanña Jehová Dios juicionta chayachimunqa chaypas, payqa atinmi kasukuqninkuna pakaykuyta.
Ñawpaq tiempopi millay runakunata unuwanña millp’uchiran chaypas, “chanin kawsaymanta willaq [Noetan] qespichirqan, wakin qanchis runakunatawan kuskata ”.
Hamuq tiempopi millay runakunata wañuchishaqtinpas pakaykullanqataqmi pay sonqo runakunata.
Chayraykun Bibliaqa niwanchis: “Kay pachapi llapa k’umuykukuqkuna, [...]
Señor Diosman kutirikuychis.
Chaninkaqta ruwaychis, huch’uyyaykukuychis, ichapas Señor Diospa k’arak phiñakusqan p’unchaypi pakaykusqa kawaqchis ”, nispa (Sof.
2: 3). Chay k’arak phiñakusqan p’unchaypin ‘ millay runakuna kay pachamanta wikch’usqa kanqaku ’, ‘ chanin kawsaqkunataq kay pachapi tiyanqaku ’ (Pro.
2: 21, 22).
¿Imaynatan Jehová Dios kacharichinqa wañupuq serviqninkunata?
Dios serviq runakunamantaqa askhañan wañupunku onqospanku, runakunaq ñak’arichisqan kaspanku otaq imaynapi tarikuspapas.
Paykunapas wañuymantan kacharichisqa kanqaku, ¿imaynapi?
Naqha nisqanchis hina, Diosmi ‘ chaninkunata wañusqankumanta kawsarichimpunqa ’.
Qhawarisqanchis hina, manan imapas Jehová Diosta hark’anmanchu serviqninkunata kacharichinanpaqqa, ¡anchatan chaymanta kusikunchis!
Chaninta kamachiq gobierno
¿Imaynapin yachanchis Diospa Reinon chanin kasqanta?
Runakunaman willay Jehová Diospa hanaq pacha gobiernon chanin kasqanta.
Chay gobierno sumaq kamachisqanpin rikukunqa Dios munakuq chanin kasqan (Deu. 32: 4; 1 Juan 4: 8, 16).
Jehová Diosqa Jesucristotan akllaran gobiernonpi kamachinanpaq, payqa allin preparasqan kashan kay pachata kamachinanpaq.
Chaymantapas Diosqa 144.000 cristianokunatan akllaran hanaq pachaman rinankupaq, paykunan Jesucristowan kuska kamachimunqaku.
¿Imaynatan runakuna kamachinku, imaynatan Diospa Reinon kamachimunqa?
Jesús 144.000 cristianokunapiwan kay pachata kamachimuqtinkuqa manan huchayoq runakuna hinachu kamachimunqaku.
Kay pachapi askha kamachikuqkunan millayta kamachiranku, kamachisqanku llaqtakunata guerrakunaman qatiranku, chaymi millonninpi runakuna guerrakunapi wañuranku.
Chayraykun Bibliaqa niwanchis: Ama runapiqa confiaychischu, “manan payqa qespichiyta atinchu ”, nispa (Sal.
146: 3).
Criston ichaqa munakuywan kamachimunqa, pay kikinmi niran: “Ñoqaman hamuychis llapa sayk’usqakuna q’episapakuna, ñoqan samachisqaykichis.
Yugoyman k’umuykukuychis, hinaspa ñoqamanta yachaqakuychis llamp’ulla, huch’uyyaykukuq sonqoyoq kasqayta, chaymi qankunaqa samakuyta tarinkichis.
Yugoyqa ch’usallan, q’epiypas manan llasachu ”, nispa.
Tukupunqañan ‘ tukukuy qaylla p’unchaykunaqa ’
¿Imawanmi tukupunqa ‘ tukukuy p’unchaykuna ’?
1914 watamantapachan kay pachaqa tukukuy p’unchaykunapiña kawsashan.
Chay watamantapachan kawsashanchis kay pacha ‘ p’uchukapunanpaqña kashasqan ’ tiempopi.
Jesuspa willasqan ‘ manchay ñak’ariyqa ’ ñan chayamunqaña (leeychis Mateo 24: 21).
Manan chay manchay ñak’ariymanqa rikch’akunqachu ñawpaqpi ima ñak’ariypas kasqanqa, chay p’unchaymi Satanaspa kamachisqan pacha tukupunqa.
¿Imaynatan manchay ñak’ariy qallarinqa tukunqapas?
¿Imaninmi Biblia manchay ñak’ariy imayna qallarinanmanta?
Manchay ñak’ariyqa runakunaq mana piensasqan ratun chayamunqa.
Arí, ‘ Jehová Diospa p’unchayninqa qonqayllan chayamunqa ’.
“Runakunan nishanqaku: Thak - kaypin kashanchis, allin waqaychasqan kashanchis, nispa. ” (leeychis 1 Tesalonicenses 5: 2, 3.)
Maypachachus pachantinpi gobiernokuna: Ñan yachanchisña hatun problemanchiskuna allichayta nispa nishaqtinkun, manchay ñak’ariyqa qallarinqa.
‘ Hatun Babilonia ’ otaq pachantinpi pantasqa religionkunaqa qonqayllan tukuchisqa kapunqaku, chaymi kay pachapi runakunapas mana creeyta atinqakuchu.
Kay pachapi reykuna huk runakunapas admirasqan qhepanqaku pantasqa religionkuna chinkachisqa kasqankumanta.
Diospa llaqtanman Satanás phawaykuqtin, ¿imatan Jehová Dios ruwanqa?
Manchay ñak’ariypin ‘ señalkuna intipi, killapi, ch’askakunapipas kanqa ’, hinaspan “Runaq Churinta hanaq pachamanta hamushaqta rikunqaku ”.
Chay sucedeqtinmi anchata kusikusunchis ‘ Diospa kacharichiwananchis tiempo chayamusqanta ’ yachaspa.
Gog nisqa Satanasmi llapan ejercitonwan Diospa llaqtanman phawaykunqa.
¿Imatan Jehová Dios ruwanqa?
Paymi llaqtanta nin: “Pipas qankunata tupaykuqqa ñawi ruruytan tupaykun ”, nispa (Zac.
Ancha Hatun Kamachikuq Jehová Diosmi kaq ratu hatarinqa serviqninkunata hark’aykunanpaq.
38: 9, 18).
Diospa ejercitonqa tukuchinqan kay pachapi Satanaspa kaqninkunata, ¿imanaqtinmi chaymanta seguro kashanchis?
Jehová Dios llaqtakunata juzgaqtinmi paykunaqa ‘ yachanqaku pichus Jehová Dios kasqanta ’ (Eze.
36: 23). Tukuy Atiyniyoq Jehová Diosmi ejercitonta, waranqa - waranqa angelninkunata kachamunqa; paykunatan Jesucristo umallinqa Satanaspa runankunata kay pachapi tukuy ima kaqninkunatapas tukuchinankupaq.
Ñawpaq tiempopin ch’ulla angellla “pachak pusaq chunka phisqayoq waranqa ” soldadokunata huk tutallapi wañuchiran.
Chayraykun Diospa ejercitonpaqqa mana sasachu kanqa Satanaspa runankunata, kay pachapi tukuy ima paypa kaqninkunatapas Armagedón guerrapi tukuchiyqa (2 Rey.
19: 35; Apo.
16: 14, 16).
¿Imatan Diospa Reinon ruwanqa?
Chayraqmi kay pachapi tukunqa mana allin kawsay, wiñaypaqtaq chanin runakuna kaypi tiyanqaku.
Chhaynapin sut’ita rikukunqa Jehová Dios Ancha Hatun Kacharichiq kasqanta (Sal.
145: 20). Jehová Diosqa Reinonwanmi allin kamachikuq kasqanta sut’iman horqonqa, sutinta ch’uyanchanqa, kay pachapaq munaynintapas hunt’anqa.
Llapanchispas willamusunmanmi kay sumaq noticiakunata, ‘ wiñay kawsaypaq sonqoyoq runakunamanpas ’ yachachisunman Diospa Reinon pisi tiempollamanta kacharichiwananchista.
• ¿Imaynatan Jesús rikuchiran Diospa Reinon ancha importante kasqanta?
• ¿Imanaqtinmi kunan astawan necesitanchis Dios kacharichiwananchista?
• ¿Imakunan sucedenqa manchay ñak’ariy tiempopi?
• ¿Imaynatan Jehová Dios rikuchinqa Ancha Hatun Kacharichiq kasqanta?
[16, 17 paginakunapi fotokuna]
Diospa Simin Qelqaqa willaranñan kay tiemponchispi allin willakuykuna pachantinpi willakunanta
[18 paginapi dibujo]
Imaynan Jehová Dios Noeta familiantapas pakaykuran, chhaynatan ñoqanchistapas pakaykuwasunman
[20 paginapi dibujo]
Jehová Diosqa runakunaq “ñawinkumanta tukuy weqeta pichanqa, manan wañuypas kanqañachu ”
Wayna sipas kashaspayki Jehová Diosta serviy
“Qan ichaqa, imatachus yachaqasqaykipi allinta iñisqaykipipas qaqata sayay. ”
¿Imaynatan Jehová Dios qhawarin payta serviq wayna sipaskunata?
JEHOVÁ DIOSQA ancha allinpaqmi qhawarin wayna sipaskunaq servisqanta, chaymi Salmo taki qelqaqta yuyaycharan kay profeciata qelqananpaq: “Guerraman lloqsiqtiykin llaqtaykiqa kikillankumanta qatikusunki.
Ch’uyallaña waynaykikunaqa pacha illarimuy chhulla hinan kanku ”, nispa (Sal.
110: 3, NM). Jehová Diosqa anchatan valoran tukuy sonqo payta serviq wayna sipaskunata.
¿Ima ruwanankupaqmi wakin runakuna kallpachanku wayna sipaskunata?
Diospa llaqtanwan huñukuq wayna sipas, ¿ñachu Jehová Diosman prometekurankiña servinaykipaq?
Askha wayna sipaskunan mana decidikunkuchu chayta ruwanankupaq.
¿Imaraykun mana decidikunkuchu?
Wakin wayna sipaskunataqa allin negocioyoq runakuna, profesorninku, amigonku, familiankupas kallpachankun qhapaq kanankupaq.
Chaymantapas wakin runakunaqa pisichankun Dios serviypi kallpachakuq wayna sipaskunata.
Ichaqa, wayna sipas, yuyariy, Dios serviyta akllakuspaqa aswan allin kawsaytan akllakushanki (Sal. 27: 4).
Chayraykun kay estudiopi kinsa tapuykunata kutichisunchis: ¿Imanaqtinmi Diosta servinayki?
Runakuna imataña rimaqtinkupas ruwaqtinkupas, ¿imaynatan Dios serviyniykita allinta hunt’awaq?
¿Imakunapi llank’anaykipaqmi kusapuni kashan?
¿Imanaqtinmi Jehová Diosta servinayki?
¿Ima ruwaymanmi kallpachawanchis Jehová Diospa kamasqankuna qhawariy?
¿Imanaqtintaq kawsaq cheqaq Diosta servinayki?
Apocalipsis 4: 11 nin: “Qanqa Señor Diosniyku, hatunchaytapas, yupaychaytapas, atiytapas chaskinaykipaq hinapunin kanki, tukuy imaymanata qan kamasqaykirayku, chaymi munayniykiwan kashankupas, kamasqapas karqanku ”, nispa.
Jehová Diosmi Ancha Hatun Kamaqqa, tukuy imapas paypa ruwasqanmi.
Kay pacha kamasqanpas ancha sumaqmi.
Paymi kamaran sach’akunata, t’ikakunata, animalkunata, hatun qochakunata, orqokunata, phaqchakunata, tukuy imaymanatapas.
Salmo takita qelqaqmi Kamaqta niran: “Kamasqaykikunan teqsimuyuntinta hunt’aykun ”, nispa (Sal. 104: 24).
Ancha munakuq kaspan Jehová Diosqa sumaq cuerpoyoqta yuyayniyoqta kamawaranchis kay pachapi tukuy imaymana kamasqankunawan kusirikunanchispaq.
Chay kamasqankunamanta anchata agradecekuymi kallpachawananchis Jehová Diosta tukuy sonqo servinanchispaq.
4, 5.
¿Imanaqtinmi Josué tukuy sonqowan Jehová Diospi confiaran?
¿Imaraykupiwanmi Jehová Diosta servinanchis?
Chaypaq yuyarisun Israel runakunata umalliq Josué nisqanta, paymi sinchi kurakña kashaspa Diospa llaqtanta niran: “Ñoqaqa wañukapusaqñan, ichaqa ñawpaqtaraqmi munani qankuna tukuy alma, tukuy sonqo Señor Diospa sumaq nisqasuykichista llapanta hunt’asqanta reqsikunaykichista, payqa llapantapunin rimarisqantaqa hunt’arqan ”, nispa.
¿Imanaqtinmi chayta Josué niran? (Jos.
23: 14.)
12: 7; 50: 24, 25; Éxo. 3: 8). Kurakña kashaspan Josueqa rikuran Jehová Dios promesankunata hunt’ayta qallarisqanta.
Josueqa Israel runakunawan kuskan Puka Qochaq chawpinta ch’aki pampanta chimparan, rikurantaq faraonta ejercitontawan Puka Qocha millp’upusqanta.
Chaymantan ‘ hatun manchana ch’inneqninta ’ Jehová Dios llaqtanta pusaran.
Chaypipas Josueqa rikuranmi llaqtanta Jehová Dios cuidasqanta; Diosqa tukuy necesitasqankutan qoran, manan huknillankupas yarqaymanta ch’akiymanta wañurankuchu (Deu.
8: 3 - 5, 14 - 16; Jos. 24: 5 - 7).
Chaymantapas Israel runakuna Prometesqa Hallp’ata hap’ikapunankupaqmi maqanakuranku Canaanpi kaq llaqtakunawan, chaypipas Josueqa rikuranmi servisqanku Dios yanapasqanta (Jos.
10: 14, 42).
¿Imapin yuyaymananayki Jehová Dios serviyta munanaykipaq?
Qhawasqanchispas hina, Josueqa rikuranmi Jehová Dios promesankuna hunt’asqanta.
Chaymi niran: “Ñoqaqa familiantinmi Señor Diosllatapuni servisaqku ”, nispa (Jos.
24: 15).
Qanrí, wayna sipas, cheqaq Dios promesankuna hunt’asqanpi, qhepaman huk promesankuna hunt’ananpipas yuyaymanaspa, ¿manachu sonqoykiraq llanllarin Josué hina Jehová Diosta servinaykipaq?
¿Imanaqtinmi Diosta servinapaq necesario bautizakuy?
Jehová Diospa promesankunaqa ancha sumaqmi, hunt’akuqpunitaq. Sichus chaykunapi, Diospa tukuy imaymana kamasqankunapipas yuyaymananki chayqa, kallpatan hap’inki Jehová Diosman: wiñaypaqmi servisayki nispa prometekunaykipaq, bautizakunaykipaqpas.
Pipas Jehová Diosta serviyta munaqqa bautizakunanmi, chaytan Jesús ruwaran; cristianokunaqa paypa ruwasqanta hinan ruwanchis.
Jesús manaraq kay pachapi Mesías hina Diospaq llank’ayta qallarishaspanmi Bautizaq Juanman riran bautizachikunanpaq.
¿Imarayku bautizakuran?
Jesús kikinmi kutichin: “Hanaq pachamantaqa uraykamuni, manan munayniyta ruwanaypaqchu, aswanpas kachamuwaqniypa munayninta ruwanaypaqmi ”, nispa.
Bautizakusqanwanmi Jesusqa rikuchisharan Taytanpa munayninta ruwananpaq listo kasqanta.
¿Imanaqtinmi Timoteo decidiran Jehová Dios serviyta?
¿Imatan qanpas ruwanayki? Timoteomantañataq rimasunchis, kay cristianoqa wayna kasqanmantapachan Diosta serviran, tiempowantaqmi Jehová Diosmanta askha llank’ayta chaskiran, chaymantapas hatun kamachita ruwananpaqmi akllasqa karan.
¿Imanaqtinmi Timoteo decidiran Jehová Dios serviyta?
Bibliaqa willanmi Timoteo Diospa Siminmanta ‘ yachaspa chaypi allinta iñisqanta ’.
Sichus qanpas Diospa Siminta estudiaranki, iñinkitaq Bibliapi yachasqayki cheqaq kasqanta chayqa, Timoteo hinan decidinayki Dios serviyta.
Tayta mamaykiwan rimay Dios serviy munasqaykimanta.
Paykunapas congregacionpi umalliqkunapas yanapasunkikumanmi bautizakunaykipaq imakunaraq ruwanayki kashan chayta hunt’anaykipaq (leeychis Hechos 8: 12).
¿Imatan wakin runakuna ruwankuman bautizakuqtiyki?
Bautizakuspaykin Dios serviyniykita allinta qallarinki.
Hatun carreratapas qallariwaq hinan kanqa, sumaq premiokunatataq chaskinki: kay tiempopi cheqaq kusikuyta, hamuq tiempopitaq wiñay kawsayta.
Chaymantapas cristiano tayta mamaykita congregacionpi amigoykikunatapas kusichinkin, paykunaqa ñan chay hatun carrerapiña tarikunku.
Astawanqa Jehová Diospa sonqontan kusirichinki, chay ruwaymi aswan allinqa (leeychis Proverbios 23: 15).
Wakinqa manapaschá entiendenqakuchu Diosta servinaykipaq decidikusqaykita, hinaspa nisunkikuman: Manan allintachu ruwashanki, nispa.
Chaymantapas contraykipiraqmi churakunkuman.
Chhaynaña kaqtinpas qanqa atipawaqmi chay pruebakunata.
Dios servisqaykita mana allinpaq qhawariqtinku
10, 11. a) ¿Imakunatan wakin runakuna tapusunkikuman Dios serviyta qallarisqaykimanta?
b) ¿Imaynatan Jesús hina kutichiwaq tapuqniykikunaman?
Jehová Dios serviyta qallariqtiykiqa, yaqapaschá compañeroykikuna, wasimasiykikuna, otaq familiaykikunapas mana entiendenqakuchu imarayku chay ruwasqaykita.
Hinaspa tapusunkikuman: ¿Imaraykun chayta ruwashanki?
¿Imakunapitaq creenkiri?
nispa. Chaykunata tapuqtinku, ¿imaynatan paykunaman kutichiwaq?
Chaypaqqa allintaraqmi qhawarikunayki imaraykus Dios serviyta decidikuranki chayta.
Huk kutinmi judío religionpi umalliqkuna Jesusta tapuranku kawsarimpuymanta, Jesustaq Diospa Simin Qelqakunaq nisqanta yuyarichispa sut’ita rikuchiran kawsarimpuy cheqaq kasqanta (Éxo. 3: 6; Mat.
22: 23, 31 - 33). Huk kutinpas kamachikuy simita yachachiqmi Jesusta tapuran: ¿Mayqenmi aswan hatun kamachikuy?
nispa, Jesustaq Diospa Simin Qelqakunaq nisqanman hina kutichiran, chaymi chay runaqa kusikuran Jesuspa kutichisqanwan (Lev. 19: 18; Deu. 6: 5; Mar.
12: 28 - 34). Jesús Diospa Simin Qelqakunamanta allinta yachachisqanraykun ‘ runakunaqa mana yuyayninkuta tupachirqankuchu ’, chaymi enemigonkunapas mana Jesusta imanaytapas atirankuchu.
Sichus qantapas, wayna sipas, imakunapi creesqaykimanta tapusunkikuman chayqa, Jesús hinan kutichinayki: Bibliata qhawachispa “llamp’u sonqowan respetowan ” ima.
Niwaqmi: Manan yachanichu, huk p’unchayña kutichisayki, nispa.
Hinaspa chay temamanta maskhawaq Índice de las publicaciones Watch Tower nisqa libropi, otaq CD - ROM Watchtower Library nisqapipas.
Sichus allinta preparakunki chayqa, ‘ yachankin imaynatachus sapankamanpas allin kutichiyta ’.
¿Imanaqtinmi mana pisi kallpayanaykichu runakuna contraykipi hatariqtinku?
Wakin runakunaqa manapaschá tapullasunkikuchu, aswanpas contraykiraqmi hatarinkuman.
Manan qonqanaykichu kay pacha Saqraq kamachisqan kasqanta, payqa Diospa enemigonmi (leeychis 1 Juan 5: 19).
Chayraykun askha runakuna mana allinpaq qhawarinqaku Dios servisqaykita.
Wakinqa yaqapaschá sapa kutillan ‘ qanpa contraykipi rimanqaku ’.
Ichaqa manan sapallaykichu chhaynapiqa tarikunki.
Jesucristoq contranpipas askha runakunan hatariranku.
Kaqllataqmi sucederan apóstol Pedrotapas, chaymi niran: “Munasqa wawqe - panaykuna, sinchi sasakunapiñan kashankichis, chaywanpas ama mancharikuychischu mana reqsisqa sasachakuykunapas kashanman hinaqa.
Aswanpas kusikuychis Cristoq ñak’ariyninkunapi ñak’ariqmasin kasqaykichismanta ”, nispa.
¿Imanaqtinmi cristianokuna kusikunku contrankupi runakuna hatariqtinku?
Sichus Diosta servisqaykirayku runakuna contraykipi hatarinku chayqa, kusikuy.
Sichus kay pacha runakunaq allin qhawarisqan kawaq chayqa, Satanaspa munasqanman hinan kawsashawaq.
Jesusmi niran: “¡Ay, imaynaraqmi kankichis lliw runakuna qankunata alabaqtinku! Chay hinatapunin ñawpa taytankupas llulla profetakunamanta allinta rimarqanku ”, nispa.
¿Imatan rikuchin runakuna contraykipi hatarisqanku?
Chayqa rikuchin Satanaspas runankunapas Diosta servisqaykirayku sinchi phiñasqa kasqankutan (leeychis Mateo 5: 11, 12).
“Cristoraykuchus k’amisqa ” kashanki chayqa, kusikunaykin.
Contraykipiña runakuna hatariqtinkupas, ¿imanaqtinmi Diospaq hunt’aq kanayki?
¿Imanaqtinmi runakuna hark’ashaqtinkupas contraykipi hatariqtinkupas Jehová Diospaq hunt’aq kanayki?
Hukpi, Diosmanta Churinmantawan allin willakuykunata mast’arinki.
Iskaypi, pruebakunata aguantasqaykin cristianomasiykikunata kallpachanqa.
Kinsapi, yaqapaschá hunt’aq kasqaykita rikuspanku, Diosta mana reqsiq runakunapas Diosmanta yachayta munanqaku (leeychis Filipenses 1: 12 - 14).
Tawapitaq, pruebakuna aguantanaykipaq Diospa yanapayninta reparaspayki astawanraq Jehová Diosta munakunki.
‘ Allinta llank’anaykipaq kusapuni kashan ’
¿Ima ruwananpaqmi apóstol Pablopaq ‘ kusapuni kasharan ’?
Apóstol Pablo Éfeso llaqtapi predicananmantan niran: “Allinta llank’anaypaqmi kusapuni kashan ”, nispa.
Allinpunin kasharan chay llaqtapi allin willakuykunata willananpaq, runakunata Jesús qatikuyta yachachinanpaqpas.
Chayta ruwaspan apóstol Pabloqa askha runakunata yanaparan Jehová Diosta servinankupaq.
¿Imaynatan hanaq pachapaq akllasqa cristianokuna 1919 watapi ‘ kicharayasqa punkunta ’ haykuranku?
1919 watamantapachan rey Jesucristoqa, hanaq pachapaq akllasqa cristianokunaq ñawpaqenpi ‘ punkuta kicharipuran ’.
Chay punkunta haykuspankun chay cristianokunaqa allin willakuykunata willayta qallariranku, aswan kallpawanmi Bibliaq yachachikuyninkunatapas yachachiranku.
Tukuy sonqowan llank’asqankuraykun allin willakuykunata pachantinpiña predicakun, chaymi yaqa qanchis millón runakunaña mosoq pachapi wiñaypaq kawsayta suyakushanku.
¿Imakunapi ‘ llank’anaykipaqmi kusapuni kashan ’?
Lliw cristianokunapaqmi ‘ kusapuniraq kashan allinta llank’anankupaq ’.
Allin willakuykunata tukuy sonqowan willaqkunaqa kusisqan kawsanku.
Qanrí, cristiano wayna sipas, ¿ancha allinpaqchu qhawarinki ‘ allin willakuykunapi iñinankupaq ’ runakuna yanapayta?
¿Kallpachakuwaqchu precursor auxiliar otaq precursor regular kanaykipaq?
Chaymantapas llank’allawaqtaqmi Huñunakuy Wasi hatarichiypi, Betel wasipi, otaq misionero kaspapas.
Pisillañan tiempo kashan Satanaspa kamachisqan pacha tukukapunanpaq, chayraykun tiemponchista mana usuchispa astawan kallpachakunanchis Diospa qowasqanchis llank’aykunapi yanapakunanchispaq.
¿Kallpachakunkichu chay llank’aykunapi yanapakunaykipaq tiempo kashaqtinraq?
“Reqsiykuychis, hinaspa rikuychis may sumaqchus Señor Diosqa kashasqanta ”
18, 19. a) ¿Imanaqtinmi David tukuy sonqonwan Jehová Dios serviyta munaran?
b) ¿Imaynapin yachanchis David Diosta servisqanmanta mana hayk’aqpas ñakapakusqanta?
Rey Davidmi Diospa yuyaychasqan kayta qelqaran: “Reqsiykuychis, hinaspa rikuychis may sumaqchus Señor Diosqa kashasqanta ”, nispa (Sal. 34: 8).
Goliatta atipananpaqpas yanaparanmi, hark’aykullarantaqmi wakin enemigonkunamantapas (1 Sam.
17: 32 - 51; Sal. 18, capituloq hawanpi willakuypiwan).
Jehová Diospa khuyapayasqanta reparaspan Davidqa niran: “Diosnilláy Señor Dios, askhallañan musphana ruwasqaykikunaqa, askhallañan yuyarikuwasqaykikunaqa. ¡Manan pipas qan hinaqa kanchu! Chaykunamanta rimariyman chaypas, manan yupayta atiymanchu ”, nispa (Sal.
40: 5).
Davidqa anchatan Jehová Diosta munakuran, chayraykun payqa tukuy sonqonwan tukuy yuyayninwan Jehová Diosta hatunchayta munaran (leeychis Salmo 40: 8 - 10).
Davidqa manan hayk’aqpas ñakapakuranchu tukuy kawsasqan tiempo Jehová Diosta servisqanmantaqa.
Paypaqqa Diospa munayninta ruwaspa kawsaymi aswan allinqa karan, chaymi kusisqapas kawsaran.
Machuña kashaspan niran: “Señor Diosníy, qanmi suyakunayqa kanki, wayna kasqaymantan qanman hap’ipakamuni.
Diosníy, machullaña soqo umallaña kashaqtiypas ama saqerpariwaychu ”, nispa (Sal.
71: 5, 18). Davidqa sinchi kurakña kashaspapas, astawanmi Diosta munakuran, astawantaq paypi confiaranpas.
¿Imanaqtinmi Diosta servispa kawsay aswan allin imamantapas?
Josuepa, Davidpa, Timoteoq kawsayninkuta qhawarispanchismi yachanchis Jehová Diosta servispa kawsay aswan allin kasqanta.
Kay pachapi qhapaq kayqa manan igualakunmanchu ‘ tukuy almawan, tukuy sonqowan ’ Diosta serviqkuna hamuq tiempopi chaskinankuwanqa (Jos. 22: 5).
Sichus manaraq Jehová Diosman prometekurankichu servinaykipaq chayqa, tapukuy: “¿Iman hark’awashan Jehová Diospa testigon kanaypaq? ”
nispa. Sichus bautizakurankiña chayqa, ¿imatan ruwawaq aswan kusisqa kawsanaykipaq?
Astawan yapay Dios serviyniykita, kallpachakuytaq aswan allin cristiano kanaykipaq.
Kay estudioq qatiqninpin yachanki imaynatas apóstol Pabloq ejemplon yanapasunkiman cristiano kawsayniykipi wiñarinaykipaq chayta.
¿Imanispan kutichiwaq?
• ¿Imanaqtinmi Diosta servinanchis?
• ¿Iman Timoteota yanaparan Dios serviyta decidikunanpaq?
• Askhaña contraykipi hatarinkuman chaypas, ¿imanaqtinmi Jehová Diospaq hunt’aq kanayki?
• ¿Ima sumaq llank’aykunapin yanapakuwaq?
[22 paginapi foto]
Jehová Diosta servispa kawsaymi aswan allinqa
[23 paginapi foto]
¿Preparasqachu kashanki tapuqniykikunaman kutichinaykipaq?
Pabloq ejemplonta qatikuspan cristiano kawsayniykipi wiñarinki
“Allin maqanakuytan maqanakuniña, llank’anaytan tukuniña, iñiyniypin qaqata sayarqani. ”
1, 2.
¿Imayna clase runamanmi Saulo tukupuran? ¿Ima ruwaytan qallariran?
TARSO llaqtayoq Sauloqa allin yuyayniyoq mana iskayaq runan karan.
Ichaqa ‘ sonqonpa millay munasqankunapin purirqan ’.
Pay kikinmi willakun: “Jesucristota pisichaspan millaytapuni [payta] k’amirqani, paypi iñiqkunatapas ñak’arichispan qatiykacharqani ”, nispa.
Qhepamanmi Sauloqa ñawpaq kawsayninta saqepuspa, kallpachakuran ‘ manaña paypa allinnillanta maskhananpaq, aswanpas askhaq allinninta maskhananpaq ’.
Sumaq sonqo runamanmi tukupuran, anchatataq munakapuran ñawpaqpi sinchi cheqnisqan runakunatapas (leeychis 1 Tesalonicenses 2: 7, 8).
Paymi niran: “Diosmi khuyakuyninpi Jesucristomanta allin willakuykunata willanaypaq churawarqan [...]. Ñoqaqa llapan iñiqkunamantapas aswan huch’uyllapunin kani, ichaqa Diosmi churawarqan Cristoq mana tukukuq saminchayninmanta allin willakuykunata mana judío runakunaman willanaypaq ”, nispa.
Apóstol Pabloq cartankuna estudiay Dios servisqanmantapas yachay, ¿imapin yanapawasunman?
Sauloqa ratullan wiñariran cristiano kawsayninpi.
Sichus apóstol Pabloq cartakuna qelqasqanta, Dios servisqantapas allinta qhawarispa paypa ruwasqanta hina ruwasunchis chayqa, ñoqanchispas ratullan wiñarisunchis cristiano kawsayninchispi (leeychis 1 Corintios 11: 1; Hebreos 13: 7).
Kay estudiopin yachasunchis imaynatas apóstol Pabloq ejemplon yanapawasunman sapa p’unchay Biblia estudianapaq, runamasinchis munakunapaq, k’umuykukuq kananchispaqpas chayta.
Pabloqa estudiallaqpunin Diospa Simin Qelqakunata
4, 5.
¿Ima ruwaytan apóstol Pablo atiran Diospa Simin Qelqakunata estudiaq kasqanrayku?
Apóstol Pabloqa fariseon karan, ‘ yachachiqnintaqmi Gamaliel karan, paymi allinta yachachirqan ñawpa taytakunaq kamachikuy siminta ’, chaymi payqa askhataña yacharan Diospa Simin Qelqakunamanta.
Bautizakusqan qhepallamanmi Pabloqa “Arabia suyuta ” riran, yaqapaschá Siria provinciapi ch’inneq orqoman.
¿Imapaq chayman riran?
Yaqapaschá Pabloqa Diospa Simin Qelqakunapi mayqen textokuna Jesús Mesías kasqanta rikuchin chaykunapi yuyaymanayta munaran.
Chaymantapas preparakunanmi karan allin willakuykunata willananpaq (leeychis Hechos 9: 15, 16, 20, 22).
Qhawasqanchis hina, apóstol Pabloqa tiempotan hap’iran Dios serviyninpi yuyaymanananpaq.
Apóstol Pablotaqa Diospa Simin Qelqakunata allinta estudiasqanmi yanaparan allin sut’inchasqata Diospa yachachikuyninkunata runakunaman yachachinanpaq.
Ejemplopaq, Pisidia provinciapi Antioquía llaqtaq sinagoganpin Pabloqa Hebreo Qelqakunamanta phisqa textokunawan runakunaman sut’ita rikuchiran Jesús Mesías kasqanta, chaymantapas askha kutipin Hebreo Qelqakunaq nisqanta paykunaman willaran.
Diospa Simin Qelqakunamanta allin sut’inchasqata yachachisqanraykun “askha judío runakuna, judío t’aqaman t’ikrakuspa Diosta yupaychaqkunapiwan Pablota Bernabetawan qatikurqanku ” astawan yachayta munaspa.
Unay watakuna qhepamantaq Roma llaqtapi tiyaq judiokuna Pablota watukuq riranku, Pabloqa wasinpin soldadoq qhawasqan kasharan, chay judiokunamanmi “p’unchay - ch’isiyaqta yachachirqan Diospa qhapaqsuyunmanta willaspa.
Chay hinatan Moisespa kamachikuy siminta profetakunaq qelqasqanta sut’inchaspa, Jesuspi iñichiytapuni munarqan ”.
Apóstol Pablo pruebakunapi tarikushaqtin, ¿iman yanaparan iñiyninpi allinta sayananpaq?
Imaymana pruebakunapiña apóstol Pablo tarikusharan chaypas, payqa estudiashallaranpunin Diospa Simin Qelqakunata, chhaynapin kallpata hap’iran chay pruebakunata aguantananpaq.
Roma llaqtapi preso kashaspapas pisi tiempollaña wañuchinankupaq faltashaqtinmi Timoteota valekuran ‘ qelqa k’uyukunata ’ ‘ qarapi qelqasqakunatawan ’ payman apananpaq.
Chay qelqakunaqa wakin Diospa Simin Hebreo Qelqakunan kanman karan, chaykunatachá Pabloqa ñawpaqmantapacha allinta estudiaqpuni karan.
Diospa Simin Qelqakunata sapa kutilla estudiaq kasqanraykun Pabloqa iñiyninpi allinta sayaran.
¿Imanaqtinmi Bibliata sapa p’unchay estudiananchis?
Sichus sapa p’unchay Bibliata estudiaspa yachasqanchispi yuyaymanasun chayqa, allintan ñawparisunchis cristiano kawsayninchispi.
Diospa Simin ancha chaniyoq kasqanmanta rimaspan Salmo takita qelqaq niran: “Ñoqapaqqa yachachikuy simiykikunan aswan allin waranqa - waranqa qorimantapas qolqemantapas.
Kamachikuyniykikunaqa ñoqallawanpunin kashan, chaykunan awqaykunamantapas aswan yachayniyoqman tukuchiwan.
Simiykita hunt’anaypaqmi tukuy mana allin ñanmanpas mana thaskiykunichu ”, nispa (Sal. 119: 72, 98, 101).
¿Ñachu t’aqarankiña tiempoykita sapa p’unchay Bibliata estudianaykipaq?
Sichus sapa p’unchay Bibliata estudianki yuyaymanankitaq yachasqaykipi chayqa, preparakushankiñan Diospa llaqtanpi imaymana ruwaykunapi yanapakunaykipaq.
Runakuna munakuytan yacharan
¿Imaynatan Saulo trataran mana judío religionpi kaq runakunata?
Manaraq Jesuspa qatikuqnin kashaspan Sauloqa judiokunaq religionninman allin hap’ipasqa karan, manan interesakuranchu mana judío religionpi kaq runakunamantaqa.
Allinpaqmi qhawariran wakin judiokuna Estebanta rumiwan ch’aqespa wañuchisqankutapas.
Chayta qhawaspachá Pabloqa astawanraq kallpachakuran cristianokunata qatiykachaspa ñak’arichimunanpaq.
Biblian willawanchis: “Saulotaq iglesiata ch’inyachinanpaq, wasin - wasinta haykuspa, qharikunatapas warmikunatapas aysaspa carcelman churachirqan ”, nispa.
Chaymantapas Sauloqa sinchi ‘ k’arakta phiñakuspan cristianokunata maskharqan karu llaqtakunapiwanraq ’.
¿Imanaqtinmi Saulo manaña millaytachu runakunata trataran?
Huk kutinmi Sauloqa Damasco llaqtata risharan Cristoq qatikuqninkunata ñak’arichimunanpaq, hinaspan ñanpi qonqaylla Jesús sinchita k’ancharispa payman rikhuriran.
Jesuspa k’anchayninmi Saulota ñawsayachiran, chaymi Sauloqa manaña payllamantaqa puriyta atiranchu.
Chay qhepamanmi Jehová Diosqa Ananiasta Sauloman kacharan, hukmanta qhawarichinanpaq, chaymantapachan Sauloqa manaña ñawpaqpi tratasqanta hinatañachu runakunata trataran.
Cristianoman tukupusqanmantapachan anchata kallpachakuran Jesús hina lliw runakunapi interesakunanpaq.
Chayta ruwananpaqmi millay k’arak runa kasqanta saqepuspa ‘ llapa runawan sumaqpi kawsayta ’ yachanan karan (leeychis Romanos 12: 17 - 21).
10, 11.
¿Imaynatan Pablo rikuchiran runamasinta anchata munakusqanta?
Pabloqa manan runakunawan sumaqpi kawsayllatachu munaran, aswanpas kallpachakuranmi runamasinta cheqaqtapuni munakunanpaq.
Chayraykun allin willakuykunata paykunaman willaran.
Misionero kaspan Pabloqa ñawpaqkaq kuti viajasqanpi Asia Menor llaqtakunapi predicaran.
Chay llaqtakunapi askha runakunaña Pablo contra compañeronkuna contra hatariranku chaypas, paykunaqa kallpachakurankun llamp’u sonqo runakunata yanapanankupaq.
Runakunata yanapayta munaspankun Listra Iconio llaqtakunapipas hukmanta kutispa predicaranku, wañuchiytaña chay llaqtakunapi Pablota munasqaku chaypas.
Iskaykaq viajenpiñataq Pabloqa compañeronkunawan Filipos llaqtapi predicaspa maskharanku allin sonqoyoq runakunata.
Chaypin judío religionman t’ikrakuq Lidia sutiyoq warmi Pabloq predicasqanta uyarispa cristianaman tukupuran.
Chay qhepamantaq Pablota Silastawan hap’ispanku llaqta kamachikuqkunaman entregaranku, paykunataq varakunawan p’anachispanku carcelman wisq’achimuranku.
Carcelpiña kashaspapas Pabloqa carcelerotan predicaran, chaymi carceleroqa familiantin bautizakapuranku.
¿Imaraykun Saulo hatunchakuq kashaspa llamp’u sonqo apostolman tukupuran?
¿Imanaqtinmi millay hatunchakuq kashaspapas llamp’u sonqo runaman tukupuran?
¿Imanaqtintaq wañuyta mana manchakusparaq hukkunata yachachiran Diosmanta Cristomantawan?
Pablon kutichin: “Diosmi [...] khuyapayaykuwaspa waqyawarqan. Paymi munayninman hina Churin Jesucristota ñoqaman reqsichiwarqan ”, nispa.
Chaymantapas amigon Timoteomanmi kayta qelqaran: “Diosmi [...] khuyapayawarqan, mana tukukuq paciencianta Jesucristo ñoqapi rikuchinanpaq. Chay hinapin ñoqaqa aswan huchasapaña kashaspaypas yachaqakunankupaq churasqa kani Jesucristopi iñispanku wiñay kawsayniyoq kanankupaq ”, nispa.
Jehová Diosqa Pablota khuyapayaspan huchankunata pampachapusqa, chaymi Pabloqa Diosta agradecekuspa allin willakuykunata runakunaman willaran.
¿Imanaqtinmi runamasinchista munakunanchis?
¿Imakunata ruwaspan munakuyninchista rikuchisunman?
Ñoqanchispa huchanchistapas Jehová Diosqa pampacharanmi (Sal.
103: 8 - 14).
Salmo takita qelqaqmi niran: “Señor Diosníy, huchakunatachus yuyashawaq chayqa, ¿pitaq manaqa huchachasqachu kanman? ”, nispa (Sal.
130: 3). Manachus Jehová Dios khuyapayawasunman chayqa, manan pipas payta serviyta atisunmanchu nitaq hamuq tiempopipas wiñay kawsayta chaskisunmanchu.
Jehová Diosqa anchatan khuyapayawaranchis, chaymi ñoqanchispas apóstol Pablo hina munakuyninchista rikuchinanchis runamasinchisman predicaspa, Diospa yachachikuyninkunata yachachispa, wayqe pananchiskunatapas kallpachaspa (leeychis Hechos 14: 21 - 23).
¿Servicionchispi ima ruwananchispaqmi kallpachakunanchis?
Apóstol Pabloqa munaranmi astawan predicayta aswan allinta yachachiytapas; chaypaqmi Jesuspa ejemplon yanaparan.
Jesusqa predicaspan rikuchiran runamasinta anchata munakusqanta.
Jesusmi niran: “Cosechanaqa askhapunin, llank’aqkunataq ichaqa pisilla.
Chayrayku, chakrayoqta valekuychis cosechanman llank’aqkunata kachamunanpaq ”, nispa.
Apóstol Pabloqa tukuy sonqowan predicaspanmi rikuchiran cosechaman aswan askha llank’aqkuna hamunanta munasqanta.
Qanrí, ¿kallpachakuwaqchu aswan allinta predicanaykipaq?
¿Kallpachakuwaqchu astawan predicanaykipaq, precursor kanaykipaqpas?
Cheqaqtapuni runamasinchista munakuspaqa Jehová “Diospa kawsachiq siminta ” paykunaman yachachisun.
¿Imaynatan Pablo pay kikinta qhawarikuran?
¿Imaynatan huk cristianokunatapas qhawariran?
Apóstol Pabloqa allin ejemplotan qowallanchistaq pay kikinta imayna qhawarikusqanpi.
Diospa llaqtanpi hatun llank’aykunataña chaskiran chaypas, manan chaykunata chaskinanpaq hinachu payqa qhawarikuran.
Pabloqa yacharanmi Diospa khuyapayasqanraykulla chaykuna chaskisqanta, manataq allin llank’aq kasqanraykuchu.
Payqa yacharanmi huk cristianokunapas allin yachachiq kasqankuta.
Diospa llaqtanpi hatun llank’anayoqña karan chaypas, k’umuykukuqmi karan (leeychis 1 Corintios 15: 9 - 11).
Qhari kay qarachata señalakuymanta ch’aqway kaqtin, ¿imaynatan Pablo rikuchiran k’umuykukuq kasqanta?
Qhawarisunchis imatan apóstol Pablo ruwaran Antioquía llaqtapi cristianokuna qhari kay qarachata señalakuymanta ch’aqwayta qallariqtinku.
Apóstol Pablo mana judío runakunaman predicananpaq akllasqaña karan chaypas, payqa manan niranchu: Ñoqaqa allintan yachani mana judío runakuna imayna kasqankuta, preparasqataq kashanipas kay ch’aqwayta allichanaypaq, nispa (leeychis Gálatas 2: 8, 9).
Chay ch’aqwayta mana allichayta atiqtinmi, Antioquía cristianokunaqa Pablota akllaranku Jerusalén llaqtapi apostolkunaman umalli runakunamanpas chay ch’aqwaymanta willamunanpaq, hinaspa paykuna chayta allichamunankupaq.
Pabloqa k’umuykukuspan Antioquía cristianokunaq nisqankuman hina Jerusalén llaqtata riran.
Pabloqa kasukuranmi apostolkunaq umalliqkunaq decidisqankuta, chayta ruwaspan rikuchisharan wayqe panakunata ‘ respetasqanta aswan allinpaq qhawasqantapas ’.
17, 18. a) ¿Imaynan apóstol Pabloq sonqon karan wayqe panakunapaq?
b) ¿Imanaqtinmi umalliqkuna khuyayta waqaranku Pabloq ripunanta yachaspa?
Pabloqa k’umuykukuq kaspan wayqe panakunamanta mana karunchakuranchu.
Aswanmi paykunawan hukllachakuran.
Chayrayku Romanos cartaq tukuyninpi iskay chunka más cristianokunataraq sutinmantakama napaykuran, paykunamanta askhaq sutinmi mana rikhurinchu huk textokunapi, wakillankutaqmi congregacionpi hatun llank’anayoqpas karanku.
Ichaqa llapallankun Diosta tukuy sonqo serviranku, chaymi Pabloqa paykunata anchata munakuran.
Pabloqa llamp’u sonqo munakuqmi karan, chhayna kasqanmi cristianokunata kallpacharan.
Éfeso llaqtapi umalli wayqekunawan huñukuyta tukuqtinmi umallikunaqa “llapallanku khuyayta waqarqanku, hinaspan Pablota abrazaykuspa much’aykurqanku, manañan uyaytaqa rikunkichisñachu, nisqanmanta khuyaytapuni llakikuspanku ”.
Sichus Pablo hatunchakuq runa kanman karan, wayqe panakunamantapas karunchakunman karan chayqa, manachá Pablo ripuqtin khuyayta llakikunkumanchu karan.
¿Imaynatan ‘ huch’uyaykukuywan ’ wayqe pananchiskunata tratasunman?
Pipas cristiano kawsayninpi wiñariyta munaqqa apóstol Pablo hinan k’umuykukuq kanan.
Apóstol Pablon cristianokunata niran: “Ama imatapas ruwaychischu allinnillaykichista maskhaspapas hatunchakuspapas, aswanpas huch’uyyaykukuspa hukkunata aswan allinpaq hap’iychis kikiykichismantaqa ”, nispa.
¿Imaynatan chay nisqanta kasukusunman?
Congregacionpi umalliqkunatan yanapana, paykunaq nisqanman hina ruwaspa, huchallikuqkunata juzgaspa ima decidisqankutapas respetaspa (leeychis Hebreos 13: 17).
K’umuykukuq kasqanchistan rikuchillasunmantaq wayqe pananchiskunata sumaqta qhawarispa.
Wakin congregacionkunapin kanku huk nacionkunamanta, huk costumbrekunayoq, hukniray colorniyoq wayqe panakuna.
Chayraykun Pablo hina sumaqta munakuywan mana pimanpas sayapakuspa chay wayqe panakunata tratananchis.
Biblian niwanchis: “Diosninchis yupaychasqa kananpaq sumaqtapuni chaskiykunakuychis imaynan Cristopas chaskiykuwarqanchis hinata ”, nispa.
Kawsayman apaq carrerata “tukuy sonqo phawasun ”
20, 21.
¿Iman yanapawasun wiñay kawsayman chayananchiskama carreranchista phawananchispaq?
Cristianoq kawsayninqa karuta phawana carreramanmi rikch’akun.
Chaymi Pabloqa niran: “Llank’anaytan [‘ phawanaytan ’, NM] tukuniña, iñiyniypin qaqata sayarqani.
Kunanqa chanin kawsasqaymantan hanaq pachapi corona suyashawan, chaytan chanin Juez Señorqa taripay p’unchaypi qowanqa, manataq ñoqallamanchu, aswanpas paypa kutimunanta makillaña llapa suyaqkunamanpas qollanqataqmi ”, nispa.
Apóstol Pabloq ejemplonta qatikuspaqa, wiñay kawsayman chayananchiskaman carreranchista allinta phawasun.
Chay hinaqa, kallpachakusun Bibliata sapa p’unchay estudianapaq, runamasinchista astawan munakunapaq, k’umuykukuq kanapaqpas, chayta ruwaspan cristiano kawsayninchispi ñawpaqman purishallasun.
¿Imanispan kutichiwaq?
• ¿Imatan apóstol Pablo ruwayta atiran Diospa Simin Qelqakunata estudiallaqpuni kasqanrayku?
• ¿Imanaqtinmi runamasinchista anchata munakunanchis?
• ¿Imaynan kananchis lliw runata sumaqta tratananchispaq?
• ¿Imaynatan Pabloq ejemplon yanapasunkiman umalliqkunata kasukunaykipaq?
[26 paginapi dibujo]
Apóstol Pablo hina Bibliata estudiaspa kallpata hap’iy
[28 paginapi foto]
Runamasiyki munakusqaykita rikuchiy allin willakuykunata predicaspa
[29 paginapi dibujo]
¿Imanaqtinmi wayqe panakuna anchata munakuranku apóstol Pablota?
Jehová Diospa Siminqa kawsaqmi
Hechos qelqamanta akllasqa yachachikuykuna
HECHOS qelqaqa hunt’asqata willan Cristiana congregacionpa qallarisqanmanta, qhepaman mast’arikusqanmantapas.
Kay qelqataqa médico Lucasmi qelqaran, kay qelqan willashan iskay chunka pusaqniyoq watapi cristianokunaq tukuy sonqowan llank’asqankumanta, 33 watamanta 61 watakama.
Kay qelqaqa ñawpaqpi willan apóstol Pedroq predicasqanmanta, chaymantataq apóstol Pabloq predicasqanmanta willan.
Lucasqa “ñoqayku ” nisqa simiwanmi rikuchin paypas chaypi kashasqanta, ichaqa maynillanpi.
Kay qelqaq willasqanta tukuy yuyaywan t’aqwisun chayqa aswan allinpaqmi qhawarisun Diospa Simin Qelqata santo espirituntapas.
Chaymantapas, kallpachawasun tukuy sonqowan llank’ananchispaq Diospa Reinonpi suyakunanchispaqpas.
APÓSTOL PEDRO HAP’IN “REINOMAN HAYKUNAPAQ LLAVEKUNATA ”
(Hech. 1: 1 – 11: 18)
Apostolkunaqa mana manchakuspan predicaranku santo espíritu chaskisqanku qhepaman.
Apóstol Pedroqa ñawpaqkaq “llave ” hap’isqanwanmi judío runakunata, judioman kutiq runakunatawan yanaparan Diospa Reinonman haykunankupaq, chay runakunan Pedroq yachachisqanta ‘ sonqonkupi chaskikuranku ’.
Jesuspa yachachisqankunaqa sinchi qatiykachasqa kasqankurayku ch’eqeriranku, chhaynapi wak llaqtakunapipas predicaranku.
Jerusalén llaqtapi tiyaq apostolkunan yacharanku Samaria llaqtayoq runakuna Diospa Simin uyarisqankuta, chaymi Pedrota Juantawan chay llaqtaman kacharanku.
Apóstol Pedro iskaykaq llaveta hap’in Samaria runakunata yanapananpaq, chhaynapi chay runakunapas Diospa Reinonman haykunankupaq.
Jesuspa kawsarisqanmanta huk wata qhepaman hinan Tarso llaqtayoq Saulo cristianoman tukupuran. 36 watapitaq apóstol Pedro kinsakaq llaveta hap’in, chhaynapi mana judío runakuna Diospa santo espiritunta chaskiranku.
Bibliamanta tapuykuna kutichiykunapiwan:
2: 44 - 47; 4: 34, 35. ¿Imarayku cristianokuna kaqninkuta vendespa rakiranku?
Cristianoman tukupuqkunaqa askhan karu llaqtakunamanta hamusqaku chaymi mikhunanku mana karanchu Jerusalén llaqtapi aswan unayta qhepakunankupaq.
Ichaqa unayta qhepakuyta munaranku iñisqankumanta astawan yachanankupaq chaymanta predicanankupaqpas.
Chaymi wakin cristianokunaqa kaqninkuta vendespa necesitaqkunata yanaparanku.
4: 13, NM. ¿Mana estudioyoqchu karanku Pedrowan Juanwan?
Aswanpas “mana estudioyoq ” nispa niranku judío runakunaq hatun escuelanman mana risqankumanta.
5: 34 - 39. Gamalielqa wakin runakunaq mana uyarisqanmi Umalli Runakunata rimapayaran, chhaynaqa ¿imaynapin Lucas yacharan rimasqanta?
Kinsamanta yachasun. 1) Lucasmanqa apóstol Pablopaschá willaran, payqa Gamalielpa yachachisqanmi karan; 2) Otaq Lucas rimanman karan cristianokunata allin qhawariq huknin Umalli Runawan, yaqapaschá Nicodemowan, 3) Otaq Diospa yuyaychasqan yacharan.
7: 59. ¿Jesusmantachu Esteban mañakusharan?
Jehová Diosllatan yupaychanchis chayrayku payllamanta mañakunanchis.
Mañakuspaqa Jehová Diosmantan mañakunman karan Jesuspa sutinpi.
Estebanmi ichaqa huk rikhuriypi ‘ Jesucristota Diospa paña ladonpi sayashaqta ’ rikuran.
Jesús Taytanmanta atiyta chaskiran wañuqkunata kawsarichinanpaq chaytan Estebanqa yacharan, chaymi Jesusta niran: Aman qonqawankichu, nispa, chhayna nisqanwanqa manan mañakusharanchu.
1: 8.
Jehová Diospa kamachinkunaqa santo espiritunpa yanapayninwanmi teqsimuyuntinpi predicashanchis.
4: 36 – 5: 11.
Chipre islapi naceq José sutiyoq runata Bernabé sutiwan suticharanku, chay sutiqa “sonqochaq ” otaq kallpachaq ninanmi.
Apostolkunaqa chay sutita churaranku sumaq sonqo, munakuq, yanapakuq kasqanraykupaschá.
Ñoqanchispas pay hinan kananchis, manan Ananías Safira hinachu, paykunaqa iskay uya, q’otukuq runakunan karanku.
9: 23 - 25.
Predicashanallanchispaq awqanchiskunamanta ayqekuyqa manan manchali kaychu.
9: 28 - 30.
Sichus predicasqanchis cheqaskuna, chaypi tiyaq runakunapas kawsayninchispaq peligroso kanman otaq Jehová Dioswan allinpi kasqanchista peligropi churasunman chayqa, allin yuyayniyoqmi kananchis allintataq reparananchis maypi hayk’aq predicananchistapas.
9: 31.
Qatiykachaypi mana tarikuspaqa kallpachakunanchismi Diospa Siminta estudiaspa yuyaymanananchispaq chhaynapi iñiyninchista wiñachinapaq.
Chay ruwaykunan yanapawasun Jehová Diosta kasukunanchispaq, yachasqanchisman hina kawsanapaq, tukuy sonqowan predicanapaqpas.
APÓSTOL PABLOQA TUKUY SONQOWANMI PREDICARAN (Hech.
11: 19 – 28: 31)
44 watapin Antioquía llaqtaman Ágabo nisqa sutiyoq profeta chayaran, chay llaqtapin Saulowan Bernabewan “huk wata hunt’a ” predicasharanku.
Chay profetan “manchay yarqay ” kananmanta willaran, chayqa hunt’akuran iskay wata qhepaman.
Bernabewan Saulowanqa Antioquia llaqtaman kutiranku Jerusalén llaqtapi “ruwanankuta tukuspa ”. 47 watapin (cristianoman Sauloq tukupusqanmanta 12 wataña karan) Antioquía congregacionmanta umallikuna santo espirituq yuyaychasqan Bernabetawan Saulotawan wak llaqtakunaman kacharanku allin willakuykunata willamunankupaq. 48 watapitaq Antioquia llaqtaman kutiranku chaypin“ khuyapayakuq Diospa makinman paykunata hap’iykachisqaku ”.
Chaymanta isqon killa qhepata Pablo wakmanta puririrqan allin willakuykunata willananpaq Silastataq akllaran puriqmasin kananpaq.
Timoteowan Lucaswantaq apóstol Pabloman taripaspa kusqa riranku.
Lucasqa Filipos llaqtapin qhepakuran apóstol Pablotaq Atenas llaqtaman riran chaymantataq Corinto llaqtaman riran chaypin Aquilata Pricilatawan reqsiran chaypi huk wata soqta killata qhepakamun. 52 wata qallarishaqtinmi apóstol Pablo Timoteota Silastawan Corinto llaqtapi saqen paytaq Aquilawan Precilawan Siria provinciaman ripuran.
Aquilawan Precilawanqa Eféso llaqtakaman apóstol Pablota riysiranku chaymantaqa sapallanña riran.
Siria provinciapi Antioquía llaqtaman chayaspaqa huk tiempo chaypi tiyaran, chaymantataq 52 watapi wakmanta puririrqan.
Éfeso llaqtapiqa ‘ Jehová Diosmanta willakuy hinantinman mast’arikurqan, askhapunitaq iñirqankupas ’.
Chay llaqtapi apóstol Pablo kinsa watata hina qhepakuran. 56 watapi Pentecostés fiestapi Jerusalén llaqtapi tarikuran.
Apóstol Pabloqa hap’ichikusqan qhepaman mana manchakuspa kamachikuqkunaman predicaran.
Apóstol Pabloqa Roma suyupi iskay wata wisq’asqa karan arriendakusqan wasipi (c. 59 - 61), wisq’asqaña kaqtinpas predicashallaranmi Reinomanta, “Señor Jesucristomantapas yachachirqan ”.
Bibliamanta tapuykuna kutichiykunapiwan:
14: 8 - 13.
¿Imarayku Listra llaqtayoq runakuna ‘ Bernabeta Júpiter nispa suticharqanku, Pablotataq [...] Mercurio nispa ’?
Apóstol Pablotaq allin rimaq karan chayqa Mercurio nispa suticharanku Bernabetataq Júpiter nispa.
16: 6, 7.
¿Imarayku Diospa santo espiritun hark’aran apóstol Pablota iñiqmasinkunatawan Asiapi Bitiniapi predicanankuta?
Chay provinciakunapiqa pisillan karan Diospa kamachinkuna, chaymi santo espíritu hark’aran haykunankuta, aswanpas pusaran askha uyarikuq runakunaq kasqanman.
18: 12 - 17. ¿Imaraykun kamachikuq Galión hinallata qhawaran Sóstenes sutiyoq runata maqashaqtinku?
Yaqapaschá kamachikuq Galionqa yuyaykuran Pabloq contranpi umalliq Sóstenes kasqanta, chaychá mana reparaqpas tukuranchu.
Sostenesta chhayna maqasqankuqa allinmi karan chayrayku payqa cristianoman tukupuran.
Chay qhepamanmi Pabloqa paymanta niran: ‘ Wawqenchis Sóstenes ’, nispa.
18: 18.
¿Ima promesata apóstol Pablo ruwaran?
Wakin yachaysapa runakuna ninku: Pabloqa Nazareo kananpaqmi prometekuran, nispa (Núm.
6: 1 - 21). Biblian ichaqa mana ninchu ima promesa ruwasqanmanta, manataqmi ninchu sichus chay promesata ruwaran cristianoman tukupusqan qhepaman otaq ñawpaqta, chay promesanta qallarisharanchus icha tukupusharanchus chaytapas manan willanchu.
Imaynaña kaqtinpas promesa ruwayqa manan huchachu karan.
12: 5 - 11.
Wayqe pananchiskunapaqqa mañakunanchismi.
12: 21 - 23; 14: 14 - 18.
Herodesqa Diosman qona hatunchayta chaskikuran.
Pablowan Bernabewanmi ichaqa manapuni munarankuchu hatunchasqa kayta allin qhawarisqa kaytapas.
Ñoqanchispas Jehová Diospaq allinta llank’asqanchismantaqa manapuni hatunchasqa kayta maskhananchischu.
14: 5 - 7.
Allin reparaq kayqa yanapawasunmi Jehová Diosta servishanallanchispaq.
14: 22.
Cristianokunaqa yachankun ñak’arinankuta.
Manan manchakuspachu iñiyninkuta saqepunku.
16: 1, 2.
Cristiano wayna sipaskunaqa anchatan kallpachakunanku Diosta servinankupaq mañakunankutaq yanapayninta allin qhawarisqa kanankupaq.
16: 3.
Runakuna allin willakuykunata uyarinankupaqqa kallpachakunanchismi Bibliaq nisqaman hina kawsananchispaq.
20: 20, 21.
Wasin - wasinta predicayqa ancha allinpunin.
20: 24; 21: 13.
Diosta tukuy sonqomanta kasukuymi aswan allinqa kawsananchisrayku Diospa kamachikuyninta p’akiymantaqa.
21: 21 - 26.
Yuyaychawasqanchistaqa chaskikunanchispunin.
25: 8 - 12.
Cristianokunaqa yanapachikusunmanmi kamachikuqkunaq churasqanku kamachikuykunawan ‘ allin willakuykunata defendenanchispaq, allinta takyachinanchispaqpas ’.
26: 24, 25.
‘ Cheqaq simikunataqa ’ willashanallanchismi ‘ mana iñiq runakunaña ’ mana allinpaq qhawarinku chaypas.
[8 paginapi dibujo]
¿Hayk’aqmi apóstol Pedro hap’iran “Reinoman haykunapaq llavekunata ”?
[9 paginapi foto]
Diospa santo espiritunpa yanapayninwanmi teqsimuyuntinpi predicashanchis.
¿Imaraykun Dios Noeta allinpaq qhawariran?
¿Imaraykun chayta yachananchis?
ALLIN noticiakunataqa manan qonqanchischu, aswanpas yuyarillanchismi maypi chay noticiakuna uyarisqanchista, imata ruwashasqanchista, imayna sientekusqanchistapas.
Ñawpaq tiempopin Jehová Dios Noeman willaran huk ancha allin noticiata, niranmi: “Llapan kawsaqtan p’uchukachipusaq ”, nispa.
Noeqa manan hayk’aqpas chaytaqa qonqanmanchu karan.
Jehová Diosmi Noeta kamachiran ancha hatun arcata ruwananpaq, chaymanmi Noepas, familianpas, animalkunapas haykunanku karan mana wañunankupaq (Génesis 6: 9 - 21).
Diospa willasqanta uyarispa, ¿kusikuranchu Noé icha rimapakuranchu?
¿Imaynatan familianman willaran?
Bibliaqa manan chaykunamanta willanchu, ichaqa kaytan nin: “Noetaq Diospa tukuy kamachisqanman hina ruwarqan ”, nispa (Génesis 6: 22).
Noeqa Jehová Diospa llapa kamachisqantan kasukuran, chaymi Diospa khuyapayasqan otaq allinpaq qhawarisqan karan (Génesis 6: 8).
¿Imaraykupiwanmi Noé Diospa sumaq qhawarisqan karan?
Chaytaqa yachananchismi Diospa sumaq qhawarisqan kananchispaq.
Noé hina kasunchis chayqa manan wañusunchu Diospa phiñakuynin p’unchay chayamuqtin.
Ñawpaqtan ichaqa yachasunchis imaynan kawsay karan Noepa tiemponpi chayta.
Supaykunaq kay pachaman hamusqan
Noeqa ñawpaq tiempopiraqmi kawsaran, Adán kamasqa kasqanmanta waranqa wata qhepallata.
Noepa tiemponpi runakunaqa yachayniyoqmi karanku, chaymi fierromanta broncemanta herramientakunata ruwaranku.
Chaykunawanpaschá Noeqa arcata ruwaran.
Chaymantapas yacharankun tocanakuna ruwayta.
Runakunaqa kay tiempopi hinan casarakuranku, familiankuta uywaranku, chakrata llank’aranku, uywankupas karan; chaymantapas imaymanata venderanku rantiranku ima (Génesis 4: 20 - 22; Lucas 17: 26 - 28).
Ichaqa chay tiempopi runakunaqa aswan unaytan kawsaqku ñoqanchismantaqa.
Pillapas chayallaqmi 800 watamanqa.
Noeqa kawsaran 950 watakama; Adantaq 930 watakama, Noepa abuelon Matusalentaq 969 watakama (Génesis 5: 5, 27; 9: 29). *
Chaymantapas chay tiempopiqa askha angelkuna runaman tukuspa kay pachaman hamuranku.
Chaymantan Génesis 6: 1, 2 texto nin: “Kay pachapin runakuna mirayta qallarirqan, chaymi paykunaq warmi wawankuna nacerqan.
Hinan Diospa wawankunaqa runakunaq ususinkunata sumaq rikch’ayniyoq kasqanta qhawarispa, lliwmanta akllarikuspa pi munasqankuwan casarakurqanku ”, nispa.
Chay “Diospa wawankunaqa ” runaman tukuq angelkunan karan.
Chaykunaqa manan Diospa kamachisqanchu hamuranku, nitaq runakunata yanapaqchu, aswanpas “hanaq pacha tiyanankuta [saqespa] ” kay pachapi sumaq rikch’ayniyoq warmikunawan puñuyta munaspan hamuranku.
Chhaynapin paykunaqa Saqraq supayninkunaman tukupuranku.
Chay angelkunaqa millay mana kasukuq, qhellikunata ruwaq, sinchi yuyaysapa, kallpasapa ima kaspankun lliw runakunata mana allinman tukuchiranku.
Yaqapaschá runakunata kamachiyta qallariranku, tukuy munasqankutataq ruwachirankupas.
Paykunaqa manan pakallapi huchapakuq runakuna hinachu millay ruwayninkutaqa ruwaranku, aswanpas lliwpa qayllanpin mana p’enqakuspa Diospa contranpi imaymanata ruwaranku.
Chay angelkunaqa warmikunapi churiyaranku sinchi kallpasapa qhari wawakunata, paykunan hebreo rimaypi nefilim nisqa sutiwan reqsisqa karanku.
Biblian nin: “Diospa wawankunan runakunaq ususinkunawan tiyaspanku, qhari wawakunata churiyarqanku.
Hinan chay tiempopipas qhepamanpas kay pachapi hatuchachaq runakuna [nefilim] karqan.
Chaykunan ñawpaqmantapacha kallpasapa mentasqa qharikuna karqanku ”, nispa (Génesis 6: 4).
Chay nefilim runakunaqa sinchi manchanan karanku.
Nefilim sutiqa “urmachiqkuna ” ninanmi, paykunaqa runakunatan urmachiqku, wañuchiqku ima.
Paykunamantapunichá wakin cuentokunapas willashan.
Chanin runakuna sinchita llakikuranku
Noepa tiemponpi runakunaqa sinchi mana allinkunata ruwasharanku, chaymantan Biblia kayta nin: “Señor Diosmi rikurqan kay pachapi runakunaq sinchi mana allin kasqanta, sonqonkuq lliw yuyaykusqanpas mana allinllapuni kasqantawan [...], kay pachantinpitaq lliw mana chanin - kaypas q’oñirirqan [...], lliw runan kay pachapi puriyninpi waqllipurqan ”, nispa (Génesis 6: 5, 11, 12).
Chhayna millay runakuna ukhupin Noeqa tiyaran.
Chaywanpas “Noeqa karqan chanin qharin [...], payqa Diospa munayninta ruwaspallapunin kawsarqan ” (Génesis 6: 9).
Chanin runapaqqa sasan mana chanin runakuna ukhupi kawsayqa.
¡Maytachá llakikuran runakunaq ruwasqanta rikuspa, uyarispa ima!
Millp’uq Para unu chayasqan qhepamanmi huk chanin runapas Noé hina sinchita llakikuran runakunaq ruwasqanta rikuspa.
Chay runaq sutinqa Lotmi karan, payqa Sodoma llaqtapin tiyaran. Sinchitan llakikuran chay llaqtapi “waqllisqa runakunaq millay kawsayninkuwan ”, chaymi“ millay mana chanin ruwasqankuta rikuspa uyarispa ima maytapuni sapa p’unchay sonqonpi llakikuspa kawsarqan ”.
Chhaynatan Noepas llakikunman karan.
¿Llakikunkichu pachantinpi runakunaq mana allinkuna ruwasqanta rikuspa uyarispa ima?
Chhayna kaqtinqa entiendenkin Noé imarayku llakikusqanta.
Noeqa soqta pachak watatan mana chanin runakuna ukhupi kawsaran, chaymantañan Diosqa chay runakunata unuwan millp’uchiran.
¡Maytachá suyakuran millay kawsay tukukunanta! (Génesis 7: 6.)
Anchatan kallpachakuran mana paykuna hina kananpaq
Biblian nin: “Noeqa karqan chanin qharin, wiñaymasinkuna ukhupi allin kawsaq ”, nispa (Génesis 6: 9).
Noeqa Diospa qhawarinanpaqmi allin kawsaq karan, wiñaymasinkuna qhawarinanpaq ichaqa hukniray karan.
Noeqa manapunin paykunawan huñukuranchu, paykuna hina yuyaykuranchu, nitaq mana allin ruwayninkutapas ruwaranchu.
Arca ruwaypi llank’asqanta qhawarispaqa maytachá chay runakuna asipayaranku.
Manachá uyariqpas tukurankuchu Noepa willasqantaqa.
Noeqa manan upallakuranchu Diosmanta willaytaqa; Bibliaq nisqan hina payqa ‘ chanin kawsaymanta willaqmi ’ karan.
Ichaqa yacharanmi runakuna paypa contran hatarinankuta.
Abuelonpa taytan Enocqa chanin runan kasqa, paymi willasqa Jehová Dios millay runakunata ch’usaqyachinanta.
Chayta willasqanraykun payta wañuchiyta munasqaku, Jehová Diosmi ichaqa Enocta pakaykusqa mana wañuchinankupaq (Génesis 5: 18, 21 - 24; Hebreos 12: 1; Judas 14, 15).
Noepa contranpipas askhan kasharanku: Satanás, supaykuna, nefilim runakuna, mana uyarikuq runakunapas, chayraykun anchata kallpachakunan karan mana pisipananpaq, mana iskayaspataq Diosman hap’ipakunan karan.
Diosta mana manchakuqkunaqa imaymanamantan Jehová Dios serviqkunataqa hark’ayta munaranku.
Jesucristotapas qatikuqninkunatapas cheqnirankun.
Noeqa Diosta mana manchakuq runakuna ukhupin Jehová Diosta serviran.
Paypaqqa Diospa allin qhawarisqan kaymi aswan allin karan runakuna allin qhawarinanmantaqa.
Chaymi Jehová Diosqa allinpaq qhawariran.
Noeqa kasukuranmi
Qhawasqanchis hina Noeqa tukuy sonqowanmi predicaran.
Runakunan ichaqa mana kasukurankuchu.
Biblian nin: “Runakunata manaraq unu millp’ushaqtinmi, mikhusharqanku, ukyasharqanku, casarakusharqanku, casaranankupaq rimanakusharqanku Noepa arcaman haykusqan p’unchaykama, manataq imatapas repararqankuchu [kasukurankuchu] millp’uq unu chayamuspa llapanta millp’unankama ”, nispa.
Jesusqa nillarantaqmi Noepa tiemponpi hina kay tiempo runakuna mana kasukuq kanankuta.
Jehová Diospa testigonkunaqa pachak watata hinañan predicashanku Jehová Dios kay pachamanta mana allin kawsay tukuchinanta. Chhaynapin kay pachapi tukuy imapas chaninkama kanqa.
Wakinña chay willakuyta kasukushanku chaypas, waranqanpi runakunan mana kasukunkuchu.
“Paykunaqa yanqan mana yachaqman tukunku ”, paykunamanqa manan imapas qokunchu Jehová Dios Noepa tiemponpi runakunata unuwan millp’uchisqanqa.
Noeqa kasukuranmi Jehová Diospa nisqanta, chaymi mana wañuranchu millay runakunawan kuska.
Apóstol Pablon qelqaran: “Iñiywanmi Noeqa manaraq rikusqakunamanta Dios willaqtin hina, manchakuywan kasukuspa arcata ruwarqan llapa familiantin qespichisqa kananpaq [mana wañunanpaq] ”, nispa.
Noé hina kasun
Noepa ruwasqan arcaqa sinchi hatunmi karan, bola hayt’ana hatun estadio hina, sayayninmantaq phisqa pisoyoq wasi hina.
Runakunaq aswan hatun ruwasqan barcomantaqa 30 metro aswan hatunraqmi karan.
Ichaqa arcataqa manan barcokuna hina lamar - qochanta purinanpaqchu ruwakuran, aswanpas tuytunallanpaqmi ruwakuran.
Chaywanpas allin yachaywan ruwasqan karan, chaymantapas hawanpas ukhunpas breawanmi llut’asqa karan.
Noeqa phisqa chunka watapi hinan arca ruwaytaqa tukunman karan (Génesis 6: 14 - 16).
Chaymantapas Diosqa Noeta kamachiran arcapi mikhunata huñunanpaq, chaytan familianpas animalkunapas watantin mikhunanku karan.
Diosqa kamachillarantaqmi: ‘ Animalkunata arcaman haykuchiy ’, nispa.
Biblian nin: “Hinaqtinmi Noeqa Señor Diospa tukuy kamachisqanman hina ruwarqan ”, nispa.
Diospa kamachisqanta llapantaña hunt’aspa, ¡maytachá Noeqa kusikuran Jehová Dios punkuta wisq’aqtin!
(Génesis 6: 19 - 21; 7: 5, 16.)
Hinaspataq Jehová Diosqa tawa chunka p’unchayta tawa chunka tutatawan parachimuran, arcapi kaqkunataq watantin chaypi qhepakuranku unu ch’akinankama (Génesis 7: 11, 12; 8: 13 - 16).
Llapan Diosta mana manchakuq runakunan wañuranku, Noewan familiallanwanmi mana wañurankuchu, pachantinpitaq manaña millay kawsay karanchu.
Bibliaq nisqan hina, Diosqa runakunata unuwan millp’uchiran “chay qhepata kawsaq millay runakuna wananankupaq [mi] ”.
Biblian nin: “Kunan kashaq hanaq pachawan kay pachawanmi ichaqa Diospa kikin siminwan ninapaq waqaychasqa kashan, hinaspan hatun taripay p’unchaypi [otaq Diospa phiñakuynin p’unchaypi] ninawan ruphaykachisqa kanqa, Diosta mana manchakuq runakunaq muchunan chayamuqtin ”, nispa.
Ichaqa Noepa tiemponpi hina manan lliwchu wañunqaku.
“Chaywanpas Señorqa yachanmi payta manchakuqkunata sasachakuymanta qespichiyta ”.
Noeqa Dios sonqo chanin runan karan, millay ruwaq runakuna ukhupitaq kawsaranpas.
Runakunaña cheqniranku burlakuranku chaypas, Diospa tukuy kamachisqantan kasukuran, allin kaqtataq ruwaranpas.
Sichus Noé hina kasun chayqa ñoqanchispas Diospa allin qhawarisqan kasun, pisi tiempollamantataq kay pacha paraisoman tukuqtin wiñaypaq chaypi kawsasun (Salmo 37: 9, 10).
Qhaway 2007 watamanta julio killa ¡Despertad!
revistapi 30 paginata, “¿Vivieron realmente tanto tiempo? ” nisqata.
[4 paginapi willakuy]
Nefilim runakunamantan askha cuentokuna rikhuriran
[6 paginapi dibujo]
Noé hina kasun chayqa Diosmi allinpaq qhawariwasun
[4 paginapi kaq fotota horqorqan]
Alinari / ​ Art Resource, NY
Kaykunamanta yachachin
1 de julio de 2008
¿Imaraykun chayta yachananchis?
KAYKUNAMANTAN WILLAKUSHAN
3 ¿Imaraykun Dios Noeta allinpaq qhawariran?
SAPA SEMANA ESTUDIANAPAQ YACHACHIKUYKUNA:
8 - 14 DE SEPTIEMBRE 2008
12 Imaynatan atipasunman wasin - wasin predicayninchispi sasachakuykunata
TAKINAPAQ TAKIKUNA: 25, 42
15 - 21 DE SEPTIEMBRE 2008
18 Diosmi ‘ wiñachiqqa ’ TAKINAPAQ TAKIKUNA: 55, 93
Jehová Diospa Siminqa kawsaqmi
Romanos qelqamanta akllasqa yachachikuykuna
PHISQA chunka soqtayoq watapin apóstol Pablo Corinto llaqtaman chayan kinsakaq kuti viajasqanpi.
Chay llaqtapi kashaspan yacharan judío cristianokunawan, romano cristianokunawan mana allinpi kasqankuta, chaymi cartata apachiran allipunakapunankupaq chhaynapi huk nisqalla kawsanankupaq.
Roma llaqtapi tiyaq cristianokunaman carta qelqasqanpin apóstol Pablo willan imaynapi runakuna chaninchasqa kasqankuta imayna kawsanankumantawan.
Romanos qelqan yanapawanchis Diosmanta, Simin qelqamantapas astawan yachananchispaq, Diospa khuyapayakuynintapas allinta rikuchin, imata Cristo ruwaran qespichisqa kananchispaq chaytapas.
¿IMAYNAPIN RUNAKUNA CHANINCHASQA KANCHIS?
1: 1 – 11: 36)
Apóstol Pablo niran: “Llapallanmi huchallikurqanku, chaymi Diospa k’anchashaq qayllanmanta karupi kashanku.
Diosmi ichaqa runakunata khuyapayaspa mana imaraykulla chaninchan Jesucristo wañuspa kacharichisqanrayku ”, nispa.
Chaymantataq niran: ‘ Runaqa iñiywanmi chaninchasqa [...] manan kamachikuy simiq nisqanta hunt’asqallanwanchu ’, nispa.
Hawisqa cristianokunapas ‘ wak ovejakunamanta ’ ‘ ancha askha runakunapas ’ ‘ chaninchasqa kanku ’ ‘ Jesucristoq chanin ruwasqanrayku ’; hawisqa cristianokunaqa chaninchasqa kanku Cristowan kuska hanaq pachamanta kamachikamunankupaq, wak ovejakunataq Diospa amigon kanankupaq, paykunan “manchay ñak’ariymanta ” kawsashaqlla lloqsinqaku.
Apóstol Pablon nillarantaq: “Chay hinari, ¿imanasuntaq?
Manataq kamachikuy simipiñachu kashanchis, aswanpas Diospa khuyapayakuyninpitaq chayqa, ¿huchallikushallasunchu?
¡Manapunin imaynamantapas!
Huchata kasuqqa wañunqa, Diosta kasuqtaq chaninchasqa kanqa ”, nispa.
Chaymanta nillantaq: “Mana allin yuyaykuyniykichiskunatachus [otaq ruwasqaykikunatachus] Santo Espirituq yanapayninwan chinkachinkichis chayqa, kawsankichismi ”, nispa.
Bibliamanta tapuykuna kutichiykunapiwan:
1: 24 - 32. Kay textopi nisqan hina, ¿pikunan qhelli ruwaykunata ruwaranku judío runakunachu icha mana judío runakunachu?
Iskayninkumantapas rimashanman hinan, apóstol Pablon ichaqa rimasharan Diospa llaqtanmanta t’aqakuspa contranpi rimaq Israel runakunamanta.
Kay runakunaqa allintan yacharanku ‘ Diospa chanin kamachikuyninkunata ’ ichaqa yuyaypin Diospa cheqaq yachachikuyninkunata qhepancharanku.
Chayraykun ruwasqankuqa millaypuni karan.
3: 24, 25. ¿Imaynapin ‘ Jesuspa wañusqanwan ’ ‘ ñawpa tiempopi huchallikuykunata ’ pampachakuran Cristo manaraq wañushaqtin?
Génesis 3: 15, textopi qelqasqa profeciaqa 33 watapin hunt’akuran Jesucristota kurkupi wañuchiqtinku.
Jehová Diosmi ichaqa chay profeciata nisqanmantapacha yacharanña Jesucristoq wañunanta, ¿imarayku?
Paypa munaynin hunt’akunantaqa manan imapas hark’anmanchu. Chaymi Jehová Diosqa chay promesapi iñiqkunaq huchallikusqanta pampacharan.
Ñawpa tiempopi wañupuq runakunapas Jesuspa wañusqanraykun kawsarimunqaku.
6: 3 - 5. ¿Ima ninanmi Jesucristowan hukllachasqa kanapaq bautizakuy wañuyninpi bautizakuypas?
Hawisqa cristianokunaqa Jehová Diospa santo espiritunta chaskispa manan Cristollawanchu hukllachasqa kanku, paykunaqa hukllachakullankutaqmi Cristoq cuerponwanpas chay cuerpoqa congregacionmi, Cristotaq chay congregacionta Umallin.
Chaymantapas hawisqa cristianokunaqa Cristoq “wañuyninpi bautizasqa ” kanku, ¿imaynapi?
Chay cristianokunaqa manañan paykunapaqchu kawsanku nitaq kay Hallp’api wiñay kawsaytapas suyakunkuñachu.
Chayrayku wañuyninkuqa Jesuspa wañuyninwan tupan, chay cristianokunaq wañusqanmi ichaqa mana imamantapas runakunata kacharichinmanchu.
Cristoq wañuyninpi bautizakusqankuqa llapanpi hunt’akun wañupuqtinku hanaq pachapi kawsarichisqa kasqankuwan.
7: 8 - 11.
¿Imaynapin hucha ‘ kamachikuy simita yuyarichiq tumpalla tukuy mana allin munapayayta sonqopi rikch’arichiran ’?
Chhaynapin repararanku ñawpaqpi ruwasqanku hucha kasqanta, paykunan ichaqa mana huchapaqchu qhawariranku, askha runakunataq huchasapa kasqankuta reqsikuranku.
Chayrayku Kamachikuy Simiqa allintapuni runakunata reparachiran huchasapa kasqankuta.
1: 14, 15.
Tukuy sonqowanmi allin willakuykunataqa willananchis, ¿imarayku?
Jesusqa llapa runakunaraykun wañuran chaymi chay runakunata yanapananchis Jehová Diosmanta yachanankupaq.
1: 18 - 20.
Diosta mana manchakuspa millaykunata ruwaq runakunaqa manan ninkumanchu Diosta mana reqsispan chaykunataqa ruwarayku nispa, Diospa imayna kasqanqa sut’itapuni reparakun kamasqankunapi.
2: 28; 3: 1, 2; 7: 6, 7.
Apóstol Pablon judío runakunata rimapayaran sonqonkuta k’irinanpaq hina, ichaqa chay qhepallamanmi llamp’u simiwan rimapayaran sonqonkuta tiyaykachinanpaq.
Ñoqanchispas pay hinan kananchis mana allin rimaykuna kaqtinqa sumaqllata kutichinanchis.
3: 4.
Sichus wakin runakuna Diospa Simin Qelqamanta ninqaku manan chhaynachu nispa chayqa, cheqaq kasqanta rikuchisunchis Bibliaq willakuyninpi tukuy sonqowan iñispa Diospa munayninman hina kawsaspapas.
Chaymantapas, sichus tukuy sonqowan Reinomanta predicasun runamasinchistapas yanapasun Jesuspa discipulon kanankupaq chayqa sut’ita runakuna reparanqaku Diospa Simin cheqaq kasqanta.
4: 9 - 12.
Abrahamqa 99 watanpi kashaspan qhari kaynin qarachata kuchukuran, ichaqa ñawpaqtaraqmi chaninchasqa karan, Diosqa iñiyninta qhawarispan chanincharan (Gén.
12: 4; 15: 6; 16: 3; 17: 1, 9, 10). Ñoqanchispas Abraham hina iñiyninchisrayku chaninchasqa kasunman.
4: 18.
Suyakuyqa may allinpuni iñiyninchispaq.
Iñiyninchisqa suyakuypi teqsichasqa kashan.
5: 18, 19.
Apóstol Pabloqa entiendenankupaq hina pisi rimayllapi allinta rikuchiran Jesuspa kawsaynin Adanpa kawsayninwan tupasqanta, chhaynapin sut’incharan imayna huk runalla ‘ askha runakuna kacharichisqa kananpaq wañusqanta ’.
Ñoqanchispas entiendenankupaq hina pisi rimayllapi yachachinanchis.
7: 23.
Qallunchista, makinchista, chakinchista imanchistapas allinta kamachinanchis huchaman ama aysaykuwananchispaq, mana chayqa ‘ cuerponchispi kaq kamachikuymanmi hap’iykachiwasunman ’.
8: 26, 27.
Sasachakuykunapi, llakikuykunapi tarikuspanchis mana atinchischu imayna mañakuyta chayqa, santo espiritun “ñoqanchispaq Diosmanta mañapuwanchis ” ‘ mañakusqata uyariq ’ Jehová Diostaq uyarin chay mañakuyta ñoqanchispas mañakushasunman hinata (Sal.
65: 2).
8: 38, 39.
Manan sasachakuykunapas supaykunapas nitaq kamachikuqkunapas Jehová Diospa munakuyninmanta t’aqawasunchu, ñoqanchistapas manan chaykunaqa hark’awananchischu Jehová Diosta munakunanchispaq.
9: 22 - 28; 11: 1, 5, 17 - 26.
Askha profeciakunan willaran Israel llaqta wakmanta sayarichisqa kananmanta chay profeciakunamantan wakinkuna hunt’akun hawisqa cristianokunapi, paykunatan ‘ Diosqa waqyarqan, wakinta judío runakunamanta wakintataq mana judío runakunamanta ’.
10: 10, 13, 14.
Sichus Jehová Diosta, runamasinchista munakusun, hinaspapas Jehová Diospi promesankunapipas allinta iñisun chayqa, tukuy sonqowanmi predicasunchis.
11: 16 - 24, 33.
Diosqa chanin kaywanmi rikuchin ‘ sumaq sonqo kasqanta ’ chaninwantaq ‘ huchachanpas ’.
“¡Hatun Qaqa hinan Señor Diosqa! hunt’asqan ruwasqankunaqa, chaninmi ruwasqankunaqa. ” (Deu.
32: 4.)
CHANINCHASQA KASQANCHISTAQA KAWSASQANCHISPI RIKUCHINANCHIS
12: 1 – 16: 27)
Apóstol Pablon niran: “Chay hinaqa, wawqe - panaykuna, Diospa khuyapayawasqanchisraykun valekuykichis: Cuerpoykichista Diosman haywaychis kawsashaq ofrendata, ch’uyata, Diospa sonqonman chayaq kananpaq ”, nispa.
“Chay hinaqa ” ñawpaqpi Pabloq nisqan hina, cristianokunaqa chaninchasqa kanku iniyninkurayku, Pabloq nisqanmi cristianokunata yanapanan karan kikinkuta, hukkunata, kamachikuqkunatapas imayna qhawarinankupaq.
Apóstol Pablon khaynata yuyaycharan: “Ama pipas aswan allinpuni kasqanta yuyakuchunchu, aswanpas pay kikin imaynachus kasqallanta yuyakuchun ”, ‘ tukuy sonqowantaq munanakuychis ’, nispa.
Nillarantaq: “Kamachikuqkunataqa llapa runan kasukunan ”, nispa.
Concienciankuman hina ima ruwasqankumantapas Pablo cristianokunata yuyaycharan ‘ amaña hukkuna hukkunawan huchachanakunankupaq ’.
Bibliamanta tapuykuna kutichiykunapiwan:
12: 20, NM.
¿Imaynapin awqanchispa umanpi “sansata churanchis ”?
Ñawpa tiempokunapiqa fierrota unuyachiqku sansa ukhuman churaspa.
Ñoqanchispas awqanchispa umanpi ‘ sansata churanchis ’ sumaq sonqo kaywan trataspa chhaynapi sonqonta llamp’uyachisun sumaq runataq kapunqakupas.
12: 21.
¿Imaynatan ‘ mana allinkaqta allinkaqwan atipasunman ’? Reinomanta allin willakuykunata predicananchis Jehová Diospa munayninta hunt’ananchiskama.
13: 1.
¿Imaynapin ‘ kamachikuqkuna Diospa churasqan ’ kashanku?
Kamachikuqkunataqa Diosmi hinallata qhawan kamachinankupaq.
12: 17, 19.
Mana allin kaqmanta vengakuqqa Jehová Diospa rantinta ruwashan.
‘ Mana allinmanta mana allinllawantaq kutichispaqa ’ ¡hatunchakuq runamanmi tukushasunman!
14: 14, 15.
Wayqe pananchiskunataqa manan llakichinanchischu nitaq urmachinanchispaschu mikhunata otaq ukyanata qosqanchiswanqa.
14: 17.
Manan mikhusqanchiswanchu ukyasqanchiswanchu nitaq wakin mikhuykunamanta ukyaykunamanta hark’akusqanchiswanpaschu Dioswanqa allinpi kasun, aswanmi chanin kayta, thak kayta, kusisqa kawsaytawan rikuchinanchis.
15: 7.
Tukuy sonqowan cheqaq kayta maskhaq runakunataqa sumaqtan chaskinanchis, manan imayna kasqankutachu qhawananchis Reinomanta predicaspapas llapa runakunamanmi predicananchis.
[23 paginapi dibujokuna]
¿Pampachakunmanchu karan ñawpa tiempopi huchallikuykunata manaraq Cristo wañushaqtin?
“Yaw, mach’aqway miray runakuna.
¿Pitaq willarqasunkichis Diospa kachamunan ñak’ariymanta ayqenaykichista? ”
Bibliaq willasqan hina, ¿pikunan phawaylla ayqekuranku?
Hukninmi José sutiyoq sumaq rikch’ayniyoq wayna karan.
Potifarpa warminmi Josewan puñuyta munaspa paymanta hap’ipakuran, chaymi Joseqa phawaylla ayqekuran (Gén.
39: 7 - 12). Ñawpaq cristianokunapas Jesuspa kamachisqanta kasuspan Jerusalenmanta phawaylla ayqeranku 66 watapi, Jesusmi nisqa: “Jerusalén llaqtata askha soldadokunaq muyuykusqanta rikuspaykichisqa [...] Judea provinciapi kashaqkunaqa orqokunaman ayqechunku, Jerusalén llaqta ukhupi kashaqkunataq hawaman lloqsichunku ”, nispa.
2, 3. a) ¿Imayna ayqekuymantan Juan rimasharan judiokunaq religionninpi umalliqkunata anyaspa?
b) ¿Imanispan Jesuspas paykunata anyaran?
Josepas ñawpa cristianokunapas phawaspan ayqekuranku.
Kunan tiempopipas llapan cristianokunan usqhaylla ayqekunanchis kashallantaq, ichaqa manan phawaspa ayqekuymantachu rimashanchis, aswanpas hukniray ayqekuymanta.
Bautizaq Juanpas hukniray ‘ ayqekuymanta ’ rimaspan fariseokunata saduceokunatapas anyaran.
Kay runakunaqa mana huchayoqpaqmi qhawarikuranku, chaymi huchankumanta nanachikuspa Diosman kutirikuytaqa mana yuyaykurankupaschu.
Chayraykun Juanqa fariseokunata saduceokunatawan uyankupi niran: ‘ Iskay uyakunan kankichis ’, nispa, chaymantapas nillarantaq: “Mach’aqway miray runakuna.
¿Pitaq willarqasunkichis Diospa kachamunan ñak’ariymanta ayqenaykichista?
Diosman kutirikuspaykichis kawsayniykichis t’ikrasqa kasqanta rikuchikuychis ”, nispa.
Juanqa manan phawaspa ayqekuymantachu rimasharan.
Aswanpas huchankuta saqespa Diosman kutirikunankumantan rimasharan, manachus Diosman kutirikunkumanchu chayqa manan phiñakuynin p’unchaymanta ayqeyta atinkumanchu; chay p’unchayqa ñan qayllaykamusharanña.
Chaymantapas bautizaq Juan hinan anyallarantaq: “¡Mach’aqwaykuna! ¡Arí, mach’aqway miraykunan kankichis!
Infiernopaqña [“Gehenapaqña ”, NM] huchachasqa kasqaykichismantaqa manañan ayqeyta atiwaqchischu ”, nispa.
¿Imaninantan nisharan “Gehenapaqña ” kankichis nispa?
Jesús Gehenamanta rimaspa, ¿imamantan rimasharan?
Gehenaqa Jerusalén llaqtaq cantonpi hatun wayq’on karan, chaypin imaymana q’opata, wañusqa animalkunatapas kanaqku.
Gehenamanta rimaspaqa wiñaypaq wañuymantan Jesusqa rimasharan.
Chayraykun chay umalliqkunata niran: ‘ Gehenamantaqa manañan ayqeyta atiwaqchischu ’ nispa.
¿Imaynatan Juanwan Jesuswan willasqanku hunt’akuran?
Tiempowanmi Diospa phiñakuynin p’unchay judiokunaman chayaran, chhaynapitaq hunt’akuran Juanwan Jesuswan willasqanku.
Jehová Diosqa phiñakuyninta chayachiran Judea provinciaman.
Chaypin tarikuran Jerusalén llaqta huk llaqtakunapas, chay llaqtakunapi tiyaqkunaqa atinkumanmi karan phawaspa ayqeytaqa.
Jehová Diosqa phiñakuyninta chayachimuran 70 watapi, chay watapin Roma llaqtamanta ejercitokuna Jerusalén llaqtata templontawan thuniranku.
Chay watapin mana hayk’aq sucedesqanta hina Jerusalén llaqtaman ‘ ñak’ariy ’ chayaran, ancha askha judiokunan wañuranku, wakintaq preso apasqa karanku.
Jerusalén llaqtata sucedesqanta hinan pisi tiempollamanta aswan hatun manchay ñak’ariy chayamullanqataq llapa pantasqa religionkunaman, “cristianon kayku ” nishaspa mana Cristoq nisqanman hina kawsaq religionkunamanpas.
Diospa phiñakuyninqa hukmantan chayamullanqataq
¿Iman Diospa llaqtanpi pisi - pisimanta rikhuriran?
Kunan tiempopiqa “cristianon kayku ” niq religionkunaqa askhan kanku, ichaqa manan kaqllatachu yachachinku.
Chay religionkuna umalliqkunamantan Bibliaqa willaranña paqarimunankuta, suticharantaq “millay - millay awqa sonqo runa ”, ‘ muchunanpaq t’aqasqa runa ’, nispa.
“Paytan Señorqa hamuspa samayninwan wañurqachinqa, lliphlli - kayninwantaq thuninqa. ”
¿Imanaqtinmi simillankuwan “cristianon kayku ” niq religionkunapi umalliqkunata sutichakun“ millay - millay awqa sonqo runa ”, nispa?
“Cristianon kayku ” nishaspa Cristoq nisqanta mana kasukuq religionkunapi umalliqkuna, ¿ima sinchi millaykunatan ruwaranku?
Millonninpi runakunatan engañaranku Bibliaq contranpi yachachispanku, fiestakunawan, qhelli ruwaykunawanpas.
Imaynan judiokunaq religionninpi umalliqkuna Jesuspa huchachasqan karanku, chay hinallatataqmi ‘ muchunanpaq t’aqasqa kaq ’ runaqa otaq simillankuwan “cristianon kayku ” niq religionkunapi umalliqkunaqa wañuchisqa kanqaku, manañataq hayk’aqpas kawsarimunqakuñachu.
Ichaqa, ¿iman sucedenqa paykunaq engañasqanku runakunata, huk pantasqa religionkunapi kaq runakunatapas?
Chayta yachananchispaqqa qhawarisunchis imas sucederan Jerusalén llaqta thunichisqa kasqan qhepaman chayta. Chay llaqtaqa 607 watapi manaraq Jesús hamushaqtinmi thunichisqa karan.
“¡Ayqekuychis Babiloniamanta! ”
8, 9. a) ¿Imatan Jeremías willaran Babilonia llaqtaman preso apasqa judiokunaman?
b) Media Persia llaqtakuna Babiloniata atipaqtin, ¿imaynatan judiokuna Babiloniamanta ayqeranku?
Profeta Jeremiasmi willaranña, 607 watapi manaraq Jesús hamushaqtin Jerusalén llaqta thunichisqa kananta.
Willallarantaqmi judiokuna Babilonia llaqtaman preso apasqa kanankuta, “qanchis chunka wata ” hunt’akuqtintaq llaqtankuman kutimpunankutapas (Jer.
29: 4, 10). Babiloniaman preso apasqa judiokunamanmi Jeremiasqa huk importante willakuyta willaran.
Niranmi: ‘ Ama chay llaqtapi pantasqa religionwan chhaqrukuychischu ’, nispa.
Jeremiaspa nisqanta kasukuspankuqa Diospa kacharichinan tiempo chayamuqtinmi listoña kashankuman Jerusalenman kutispa Diosta tukuy sonqowan wakmanta servinankupaq. 539 watapi manaraq Jesús hamushaqtinmi Media, Persia llaqtakuna Babilonia llaqtata atiparanku, chay qhepamanmi Diospa llaqtanqa Babiloniamanta lloqsiran.
Persia llaqtayoq rey Ciron kamachiran llapa judiokuna llaqtankuman kutinankuta, templotapas hukmanta hatarichinankuta (Esd. 1: 1 - 4).
Tawa chunka iskayniyoq waranqa más judiokunan chay kamachikuymanta yachaspa Babiloniamanta lloqsiranku llaqtankuman kutipunankupaq (Esd.
2: 64 - 67). Chayta ruwaspan judiokunaqa kasukusharanku profeta Jeremiaspa willasqanta, paymi nisqa: ‘ Babiloniamanta ayqekuychis ’, nispa (leeychis Jeremías 51: 6, 45, 50).
Chaywanpas paykunaqa Diospa sumaq qhawarisqanmi kankuman karan.
Chaypaqmi tukuy sonqowan Jehová Diosllata servinanku karan manaña Jerusalén llaqtapichu tiyasharanku chaypas, karunchakunankutaq karan Babilonia llaqtapi mana imapaq valeq dioskuna serviymantapas.
¿Ima sinchi millay ruwaykunatan Hatun Babilonia ruwaran?
Kunan tiempopiqa waranqa - waranqanpi runakunan huk - huk religionkunamanta kanku, chay religionkunaq creenciankunapas costumbrenkunapas ñawpa Babilonia llaqtamantan paqarimuran (Gén.
11: 6 - 9). Llapa chay religionkunatan Biblia sutichan: “Hatun Babilonia, rabonakunaqpas kay pachapi tukuy millakuykunaqpas maman ”, nispa.
¿Ima millay ruwaykunatan pantasqa religionkuna ruwaranku?
Paykunaq causanpin askha guerrakuna qallariran, chaypitaq waranqa - waranqanpi runakuna wañuranku.
Chaymantapas chay religionkunapi umalliqkunan askha wawakunata violaranku, huk qhelli ruwaykunatapas ruwaranku, paykunata umalliqkunapas hinallata qhawaranku chaykuna ruwasqankuta.
Chayraykun Jehová Diosqa mana khuyapayaspa pisi tiempollamanta chay religionkunata tukuchinqa.
Hatun Babilonia manaraq tukuchisqa kashaqtin, ¿imatan cheqaq cristianokuna ruwananchis?
Cheqaq cristianokunaqa yachanchismi lliw pantasqa religionkuna imaynapi tukunanta, chayraykun chay religionkunapi kaq runakunaman willamunanchis.
Chaytaqa ruwanchis ‘ allin yuyayniyoq hunt’aq kamachiq ’ ruwamusqan qelqakunata, Bibliakunatapas paykunaman qospa, chay kamachitan Jesús churaran Diospa llaqtanman “tiempollanpi ” mikhunata qonanpaq.
Sichus pi runapas Bibliamanta willasqanchista allinta uyarikun chayqa, paywanmi Biblia estudiayta qallarinchis, chhaynapin yachasqanman hina cuentata qokunman “Babiloniamanta ” tiempo kashaqtinraq ayqenanta.
Ayqekusun idolokuna yupaychaymanta
¿Imaninmi Dios imagenkunaman k’umuykuymanta?
¿Ima millaykunatawanmi Hatun Babilonia ruwan? Runakunatan yachachin imagenkunaman k’umuykuyta.
Jehová Diosqa chay imagenkunatan sutichan ‘ millay wak’a dioskuna ’, ‘ idolokuna ’, nispa (Deu.
29: 17). Pipas Jehová Diosta kusichiyta munaqqa karunchakunanmi imagenkunaman k’umuykuymanta.
Paymi nin: “Ñoqallan Señor Diosqa kani, manan pipas ñoqa hina qhapaqchasqaqa kanqachu, ñoqallan yupaychasqaqa kanay, manan idolokunachu ”, nispa (Isa.
42: 8).
¿Imakunan ídolo yupaychay kallanmantaq?
Bibliaq nisqan hina, munapayaypas ídolo yupaychaymi kanman.
Munapayayqa hukpa kaqninta hap’ikapuytapuni munaymi (Éxo.
20: 17). Satanasman tukuq angelmi Ancha Hatun Dios hina yupaychasqa kayta munaran, chay munasqanmi pisi - pisimanta astawan sonqonpi saphichakuran.
Chaymi Satanasqa Jehová Dios contra hatariran, Evatapas engañaran Diospa hark’asqanta munapayananpaq.
Adanpas ídolo yupaychaymanmi urmaran, ¿imaynapi?
Payqa warminwan kuska kaytan aswan importantepaq qhawariran Jehová Dios kasuymantaqa.
Pipas Diospa phiñakuynin p’unchaypi mana wañuyta munaqqa Jehová Diosllatan yupaychanan servinanpas, manataq ima munapayaymanpas urmananchu.
“Qhelli huchapi puriymanta ayqeychis ”
14 - 16. a) ¿Imanaqtinmi José allin ejemplo cristianokunapaq?
b) ¿Imatan ruwananchis qhelli piensaykuna yuyayninchisman hamuqtin?
c) ¿Imaynatan qhelli hucha ruwaykunamanta ayqekusunman?
Leeychis 1 Corintios 6: 18.
Joseqa Potifarpa warminmantan phawaylla ayqekuran qhelli huchaman mana urmananpaq.
Chaymi payqa allin ejemplo cristiano solterokunapaq casadokunapaqpas.
Joseqa yacharanmi ñawpaq tiempopi imatan Jehová Dios ruwaran hukpa warminwan kayta munaqkunata, chaymi payqa entienderan hukpa warminwan puñuy Dios contra huchallikuy kasqanta.
Sichus qhelli hucha ruwaymanta ayqekuyta munanchis chayqa, casadokunaqa manan imaraykupas hukpa warminta otaq qosanta munapayanankuchu.
Biblian niwanchis: “Lliw millay ruwaykunamanta t’aqakuychis, ama qhelli huchapi puriychischu, ama millay map’ata ruwaychischu, ama cuerpoykichispa munasqanta ruwaychischu, ama mana allinta yuyaykuychischu, ama munapayaychischu, munapayayqa ídolo yupaychay hinan.
Chaykuna hawan mana kasukuqkunaman Diospa phiñakuyninqa chayamun ”, nispa.
Qhawarisqanchis hina, Pablo rimaran ‘ Diospa phiñakuynin chayamunanmanta ’.
Kunan tiempopiqa askha runakunan qhelli hucha ruwayllapiña piensanku, chay huchakunapitaq purinkupas.
Cristianokunan ichaqa Jehová Diospa espiritunta mañakunanchis chay huchakunaman ama urmananchispaq.
Chaymantapas, Bibliata estudiananchis, huñunakuyninchisman rinanchis, runamasinchismanpas predicananchis, chaykunata ruwaspan ‘ santo espirituq munasqanman hina kawsasunchis, manataq aychanchispa munasqantachu ruwasunchis ’.
‘ Santo espirituq munasqanman hina kawsanapaqqa ’ manan qhelli hucha ruwaykunata qhawananchischu, leenanchischu, nitaq uyarinanchispaschu, chay ruwaykunaqa warmi qhari puñuytan munapayachiwasunman.
Chaymi chaykunamantaqa mana rimanallapaschu, nitaq chanzapipas rimanachu, ñoqanchisqa “Diospaq t’aqasqa runakunan ” kanchis.
Chaykunamanta karunchakuspaqa munakuq Diosninchismanmi rikuchisun phiñakuynin p’unchaypi mana wañuy munasqanchista, aswanpas mosoq pachapi kawsay munasqanchista.
‘ Qolqe sonqo - kaymanta ’ ayqesun
17, 18.
¿Imanaqtinmi qolqe sonqo kaymanta ayqenanchis?
Timoteoman carta qelqasqanpin apóstol Pabloqa rimaran patronniyoq cristianokuna imayna kawsanankuta, yaqachus hina wakinninkuqa munasharanku cristiano patronninku qolqe qonanta.
Yaqapaschá chay cristianokunaqa chayta ruwasharanku ‘ qolqe sonqo - kasqankurayku ’.
Qolqe sonqo kayqa qhapaqkunatapas wakchakunatapas waqllichinmanmi.
Ñawpaq tiempopin wakin runakuna qolqe sonqo kaspanku otaq imaymanayoq kayta munaspanku Jehová Diosmanta karunchakapuranku (Jos.
7: 11, 21; 2 Rey.
5: 20, 25 - 27). Chaymi Pabloqa Timoteota niran: “Dios sonqo runa, tukuy chaykunamanta t’aqakuy, hinaspa sayay chanin kawsaypi, Dios sonqo - kaypi, iñiypi, munakuypi, pacienciayoq - kaypi, llamp’u sonqoyoq - kaypi ima ”, nispa.
Pipas Diospa phiñakuynin p’unchaypi mana wañuyta munaqqa Pabloq nisqantan kasukunan.
“Wayna - kaypa waqllisqa munapayayninkunamanta ayqey ”
¿Imatan wayna sipaskuna necesitanku allin yuyaywan kawsanankupaq?
Leeychis Proverbios 22: 15.
Loqhe kayqa otaq mana yuyayniyoq kayqa ratullan waqllichinman wayna sipaskunata.
Bibliaq yachachiyninmi ichaqa paykunata yanapanman mana waqllinankupaq.
Wakin wayna sipaskunaq tayta mamanku manaña cristianochu kankuman chaypas, wayna sipaskunaqa Bibliaq yachachiyninwanmi yanapachikunkuman allin yuyaywan kawsanankupaq.
Jehová Diosta tukuy sonqowan serviq wayqe panakunapas yanapankumanmi paykunata allin consejokunata qospa.
Chayrayku, wayna sipaskuna, pi cristianopas Bibliaq nisqanman hina allin consejokunata qosunkichis chayqa, uyarikuychis.
Chayta ruwaspan kusisqa kawsankichis kunanpas hamuq tiempopipas.
¿Imatan wayna sipaskuna ruwananku waqllisqa munapayaykunamanta ayqenankupaq?
Leeychis 2 Timoteo 2: 20 - 22.
Askha wayna sipaskunan Bibliaq yachachisqanta mana kasukusqankurayku mana yuyayniyoq hina imaymanata ruwaranku: hukkunawan atipanakuspa aswan allin kayta munaranku, imaymanata munapayaranku, qhelli huchaman urmaranku, qolqe sonqo runaman tukuranku, aycha kusirichiykunallamantaq qokurankupas.
Kaykunaqa wakillanmi ‘ wayna - kaypa waqllisqa munapayayninkunaqa ’.
Biblian niwanchis: ‘ Chaykunamanta ayqeychis ’, nispa.
Chaykunamanta wayna sipas cristianokuna ayqenankupaqqa, cuidakunankun tukuy waqllisqa kaqmanta.
¿Imatan Jesús prometeran ovejankunaman?
Wayna sipasña otaq kurakña kaspapas, manan kasunanchischu waqllichiy munawaqninchiskunataqa. Chayta ruwaspan rikuchisunchis Jesuspa ovejankuna kasqanchista, Jesuspa ovejankunaqa ayqekunkun “wak runakunaq kunkanta ” uyarispa.
Diospa phiñakuynin p’unchaypi mana wañunanchispaqqa, manan waqllisqa ruwaykunallamantachu ayqenanchis.
Allin kaqkunatapas ruwanallanchistaqmi.
Tukuy yuyayninchiswanmi chayta estudiananchis, ¿imarayku?
Jesusmi prometewanchis: “Ñoqan wiñay kawsayta [ovejaykunaman] qoni, manapunin hayk’aqpas chinkanqakuchu, manataqmi pipas paykunataqa makiymanta qechuwanqachu ”, nispa.
¿Imanispan kutichiwaq?
• ¿Imanispan Jesús anyaran judiokunaq religionninpi umalliqkunata?
• ¿Iman pisi tiempollamanta sucedenqa Hatun Babiloniapi kaq runakunata?
• ¿Imakunan ídolo yupaychay kallanmantaq chaykunamanta ayqekunanchispaq?
[12, 13 paginakunapi fotokuna]
¿Imakunamantan cristianokuna phawaylla ayqekunanchis?
¿Imakunatan cristianokuna ‘ maskhashanallanchis ’?
‘ Sayay [“maskhashallay ”, NM] chanin kawsayta, Dios sonqo - kayta, iñiyta, munakuyta, pacienciayoq - kayta, llamp’u sonqoyoq - kayta ima. ’
¿Imakuna maskhaypin runakuna afanakunku?
¿IMAKUNA maskhaypin runakuna afanakunku?
Bibliaq nisqan hina, askhan yanqa ruwaykunapi kallpankuta tukunku.
Wakinqa ‘ qolqe sonqon ’ kanku, yuyaykunkutaq qolqeyoq kaspa kusisqa kawsanankuta.
Wakintaq ‘ aycha kusichiyllapi purinku ’.
Chay runakunaqa anchatan kallpachakunku chaykunata maskhanankupaq, ichaqa tukuy ruwasqankuqa “wayrata hap’iykuy hinallan ” (Ecl.
1: 14).
a) ¿Ima sumaq premiotan Dios qonqa 144.000 cristianokunaman?
b) ¿Imaynapitaq kawsanqaku wakin cristianokunari?
Apóstol Pablon ichaqa rimaran imakunatachus cristianokuna maskhananchis chaymanta. Niranmi: “Ñawpaqllamanpunin phawashani, Jesucristowan hukllachasqa kaspay premiota chaskinaypaq, chaypaqmi Diosqa hanaq pachaman waqyawarqan ”, nispa.
Biblian willan 144.000 cristianokuna huk premiota chaskinankumanta. Paykunaqa hanaq pachamanmi rinqaku Jesuswan kuska waranqa wata kay pachata kamachimunankupaq, paykunamanta hukninmi apóstol Pablo.
Kunan tiempopin ichaqa yaqa llapan cristianokuna kallpachakushanku kay pacha paraisoman tukuqtin chaypi tiyanankupaq, chaypin runakuna mana onqospa wiñaypaq kawsanqaku.
Ancha munakuq kaspan Jehová Diosqa chayta prometewanchis.
Chhayna kawsaytan Adanwan Evawanqa pisicharanku mana kasukuq kaspanku.
¿Imakunata maskhaspan Diosta agradecekusunman khuyapayawasqanchismanta? Llapa runataq huchasapa kanchis chayqa, manan ñoqallanchismantaqa wiñay kawsayman aypasunmanchu (Isa.
64: 6).
Chaymi Jehová Diosqa Jesucristota kachamuran wañuyninwan huchanchismanta kacharichiwananchispaq.
Cristoq wañusqanpi iñispallan wiñay kawsaymanqa aypasunman.
¿Imaynatan Diosta agradecekusunman khuyapayawaspanchis churinta kachamusqanmanta?
Diospa kamachikuyninkunatan kasukunanchis, wakinmi kaykuna: ‘ [Maskhashallay] chanin kawsayta, Dios sonqo - kayta, iñiyta, munakuyta, pacienciayoq - kayta, llamp’u sonqoyoq - kayta ima ’.
Chaykunata “aswan allinta ” maskhashanallanchispaqmi kunan sapankamanta rimasunchis.
“Maskhashallay chanin kawsayta ”
¿Imaynapin yachanchis chanin kawsayta maskhay importante kasqanta? ¿Imakunatan ruwananchis chayta maskhanapaq?
Pablon Timoteoman iskay cartata qelqaran, chaykunapin willaran cristianokuna imakuna maskhanankuta, iskaynin cartapin ñawpaqta rimaran chanin kawsayta maskhaymanta.
Bibliapi huk textokunapas rimanmi chanin kawsay maskhaymanta (Pro. 15: 9; 21: 21; Isa.
51: 1). Chanin kawsayta maskhanapaqqa ñawpaqtan reqsina ‘ sapallan cheqaq Diosta, kachamusqan Jesucristotawan ’.
Chay ruwaqqa kallpatan hap’inqa huchankunamanta nanachikuspa ‘ Diosman kutirikunanpaq ’, paypa munayninta ruwananpaqpas.
¿Imatan ruwananchis Jehová Dios chaninpaq qhawariwananchispaq, chanin kawsaytapas maskhashanallapaq?
Waranqa - waranqanpi runakunan tukuy sonqowan chanin kawsayta maskhaspa Jehová Diosman mañakuypi prometekuranku servinankupaq, hinaspa bautizakapuranku.
Qanpas, bautizakurankiña chayqa, ¿entiendenkichu chanin kawsayta maskhashanallaykita, chayman hina kawsanaykitapas?
Chaytapunichá ruwashanki.
Chayrayku ima importante ruwaykunata ruwanapaqpas Bibliataraqmi qhawarinayki “allinkaqta mana allinkaqta ” reparanaykipaq (leeychis Hebreos 5: 14).
Sichus casarakunaykipaq edadniykipiña kashanki chayqa, ¿entiendenkichu Diosta mana serviq runawan casarakuy mana allin kasqanta? ¿allintañachu sonqoykipi decidikuranki bautizasqa cristianollawan casarakunaykipaq?
Chanin kawsayta maskhashanki chayqa chaytapunichá decidikuranki.
¿Imatawanmi ruwananchis chanin kawsayta maskhanapaq?
Pipas chanin kawsayta maskhaqqa manan hukkunamanta aswan allinpaqchu qhawarikunan, nitaq ‘ sinchi chaninpaqchu ’ (Ecl. 7: 16).
Chaykunata mana ruwanapaqmi Jesús niran: “Ama runakunaq rikunallanpaqchu allintaqa ruwaychis ”, nispa.
Chaymantapas chanin kawsayta maskhanapaqqa sonqonchismantan chinkachinanchis mana allin piensaykunata, munapayaykunata, tukuy ima mana allin kaqkunatapas.
Chhaynata sonqonchista waqaychasun chayqa, manan usqhayllachu hatun huchakunaman urmasunchis (leeychis Proverbios 4: 23; tupanachiy Santiago 1: 14, 15).
Chaymantapas Jehová Diosmi sumaqta qhawariwasun, yanapawasuntaq astawan payman rikch’akunanchispaq.
Dios sonqo - kayta ”
¿Imaninantan griego rimaypi “Dios sonqo ” simi nin?
Pimanpas sonqollikuqqa anchatan payta munakun, respetan, k’askakunpas.
Bibliamanta willaq huk diccionarion nin: “Griego rimaypi ‘ Dios sonqo ’ nisqa simiqa tukuy imapi sonqomanta Diosta manchakuymi ”, nispa.
Israel runakunaqa Egipto llaqtamanta kacharichiqninku Diostan askha kutipi mana kasukurankuchu, chaywanmi rikuchiranku mana Dios sonqo kasqankuta.
a) ¿Adanpa huchallikusqanmantapacha ima tapukuymi karan?
b) ¿Imaynatan sut’inchakuran chay “pakasqa yachay ”?
Adanpa huchallikusqanmantapachan kay tapukuy karan: “¿Mayqen runallapas mana huchallikuspa Diosta servinmanchu? ”.
Adanpa mirayninmantaqa manan mayqenpas chhaynata Diosta serviyta atiranchu, lliw runa huchayoq kasqankurayku.
Waranqa - waranqa wata pasaqtinñan Jehová Dios chay tapuyta otaq ‘ pakasqa yachayta ’ sut’incharan Jesusta kay pachaman kachamuspa.
Jesusmi Mariamanta mana huchayoq ch’uya runa naceran, wañunankamataq Jehová Diosta tukuy sonqo munakuran respetaran, tukuypitaq hunt’aq karan.
Chhaynapin rikuchiran imachus Dios sonqo kay kasqanta, chaymantapas ancha respetowanmi Diosmanta mañakuran.
Chayraykun Jehová Diosqa Pablota yuyaycharan Jesús Dios sonqo kasqanmanta cristianokunaman qelqananpaq (leeychis 1 Timoteo 3: 16 *).
¿Imaynatan rikuchisunman Dios sonqo kasqanchista?
Huchayoq runa kasqanchisraykun mana atisunmanchu mana pantaspa Diosta serviytaqa.
Ichaqa kallpachakusunmanmi sapa p’unchay aswan allinta Diosta servinapaq.
Chaypaqmi Jesuspa yupinta allinta qatikunanchis.
Paykunaqa Dios sonqo runamanmi ‘ rikch’akunku ’, kawsayninkuwanmi ichaqa Dios sonqo - kaytapas “manan valenchu ” ninku.
Dios sonqo kasqanchistaqa rikuchinallanchistaqmi p’achakuyninchispipas.
Chayrayku imataña ruwanapaqpas, maymanña rinapaqpas ‘ Diosta yupaychaqkuna hina ’ p’achakunanchis.
Ama qonqasunchu: Dios sonqo kanapaqqa Diospa kamachikuyninman hinan tukuy imatapas ruwananchis.
“Maskhashallay [...] iñiyta ”
¿Imatan ruwananchis allin iñiyniyoq kananchispaq?
Leeychis Romanos 10: 17 (edición 1988).
Allin iñiyniyoq kanapaqqa sapa kutillanmi yuyaymanananchis Bibliaq yachachikuyninkunapi, chaykunaqa ancha valorniyoqmi.
Chayta ruwananchispaqmi yanapawasunman “allin yuyayniyoq hunt’aq kamachi ” ruwamusqan qelqakuna.
Wakinmi kaykuna: El hombre más grande de todos los tiempos, Aprendamos del Gran Maestro, “Ven, sé mi seguidor ”, nisqa librokuna. Kay sumaq librokunan yanapawasunman Cristota aswan allinta reqsinapaq, yupinta qatikunanchispaqpas.
Chaymantapas ‘ allin yuyayniyoq hunt’aq kamachin ’ preparamun huñunakuykunapaq hatun huñunakuykunapaqpas yachachikuykunata, chaykunapin askhata ‘ Cristomanta willakun ’.
Iñiyninchispi allin kananchispaqmi Diosqa chaykunata qowanchis, chaymi tapukunayki: ¿‘ Makillachu ’ chaykunawan yanapachikushani?
¿Imaynatan Diosmanta mañakuy kamachikuyninkunata kasukuypas iñiyninchista yapachin?
Iñiyninchistaqa yapallasunmantaqmi Diosmanta mañakuspa.
Huk kutinmi qatikuqninkuna Jesusta rogakuranku: “Astawan iñinaykupaq yanapaykuwayku ”, nispa.
Kaqllatataqmi ñoqanchispas Diosmanta mañakunanchis.
K’umuykukuspan Diosmanta santo espiritunta mañakunanchis, iñiyqa santo espirituq ruruchisqanmi.
Iñiyninchistaqa yapallasunmantaqmi Diospa kamachikuyninkunata kasukuspa.
Chayraykun predicanapaq astawan tiempota horqonanchis, chayta ruwaspan aswan kusisqa kawsasun.
Diospa reinonta ‘ chanin - kaynintawan ñawpaqta maskhayqa ’ allinninchispaqmi.
Sichus chaypi yuyaymanasun chayqa iñiyninchismi astawan yapakunqa.
“Maskhashallay [...] munakuyta ”
12, 13. a) ¿Ima mosoq kamachikuytan Jesús qoran?
b) Cristo hina munakuq kasun chayqa, ¿imakunatan ruwasun?
Leeychis 1 Timoteo 5: 1, 2.
Dios sonqo kaspaqa kasukusunmi Jesuspa mosoq kamachikuyninta.
Paymi kamachiran: “Imaynan ñoqapas munakuykichis, ahinata qankunapas munanakuychis ”, nispa.
Apóstol Juanmi niran: “Pipas kay pachapi qhapaq kashaspa iñiqmasinta pisichikushaqta rikuspa mana khuyapayanmanchu chayqa, ¿Diospa munakuyninqa [“ Dios munakuyqa ”, NM] sonqonpi kanmanchu? Manan ”, nispa.
¿Hayk’aqllapas wayqe panakunata necesitasqankupi yanaparankichu?
Chaymantapas munakuq kaspaqa wayqe pananchiskunaq ima mana allin ruwawasqanchistapas pampachasunmi, manañataq chaykunataqa yuyarisunchu (leeychis 1 Juan 4: 20).
Bibliaq kay kamachisqantan kasukunanchis: “Qankunapura paciencianakuychis, pipas hukpa contranpi imatapas riman chayqa, pampachaykunakuychis.
Imaynan Cristopas [“Jehová Diospas ”, NM] pampacharqasunkichis, chay hinallataq qankunapas pampachaychis ”, nispa.
¿Mayqen wayqe panallatapas chay kamachikuyman hina pampachanayki kashanchu?
Chhayna kaqtinqa, ¿pampachankichu?
“Maskhashallay [...] pacienciayoq kayta ”
¿Imatan yachasunman Filadelfia cristianokunamanta?
Cercallaman phawaspaqa mana sayk’uspallan chayasunman, karuta phawanapaqmi ichaqa anchata kallpachakuna chayanapaq.
Chhaynallataqmi wiñay kawsayman aypanapaqpas anchata kallpachakunanchis.
Señorninchis Jesucriston Filadelfia llaqta cristianokunaman niran: “Pacienciakunaykipaq [otaq aguantanaykipaq] kamachisqaytan kasuwarqanki, chaymi ñoqapas kay pachantinman hamuq ñak’ariymanta waqaychasqayki ”, nispa.
Qhawasqanchis hina, Jesusqa cristianokunatan kallpacharan pruebakunata aguantanankupaq. Sichus aguantaq kasun chayqa, manan pisipasunchu pruebakunapi tarikuspa.
Ñawpaq tiempopi Filadelfia llaqtapi tiyaq cristianokunaqa askha pruebakunatachá allinta aguantaranku.
Chayraykun Jesusqa paykunata prometeran: ‘ Hatun ñak’ariymi chayamusunkichis, chayta aguantanaykichispaqmi yanapasaykichis ’, nispa.
¿Imaniranmi Jesús aguantaqkunamanta?
Jesusqa yacharanmi qatikuqninkunata familianku mana iñiq runakunapas cheqninankuta, chayraykun paykunata kallpachananpaq iskay kutipi niran: “Pipas p’uchukaykama qaqata sayaqmi [otaq aguantaqmi] qespichisqa kanqa ”, nispa.
Chaymantapas Jesusqa rimallarantaqmi ñak’ariykunata aguantanankupaq imaynatas kallpata hap’inkuman chayta.
Huk kutinmi Jesús wakin runakunata rumi - rumi hallp’aman rikch’anachiran, chay runakunaqa ‘ Diospa siminta uyarispa kusikuywanña chaskinku ’ chaypas, pruebakunapi tarikuspan pisipapunku.
Ichaqa pruebakuna hamuqtin mana pisipaqkunataqa allin hallp’awanmi rikch’anachiran, paykunaqa Diospa simintan ‘ waqaychanku ’, hinaspa “pacienciawan rurunku ”.
¿Imatan ruwasunman aguantanapaq?
Chhaynaqa, ¿imatan ruwana aguantanapaq?
Diospa simintan sonqonchispi yuyayninchispipas ‘ waqaychananchis ’.
Sichus sapa p’unchay Biblia leesqanchispi yuyaymanasun chayqa, kallpatan hap’isun ñak’ariykunata aguantaspa ‘ rurushanallapaq ’ (Sal.
1: 1, 2).
“Maskhashallay [...] llamp’u sonqo - kayta ” hukkunawan sumaq kawsaytapas
a) ¿Imanaqtinmi llamp’u sonqo kananchis?
b) ¿Imatan Jesús ruwaran llamp’u sonqo kaspa?
Manan pipas kusikunmanchu mana rimasqanmanta otaq mana ruwasqanmanta tumpaqtinkuqa.
Runakunaqa yanqamanta tumpaqninkutaqa phiñasqallañan kutichinku.
Ñoqanchismi ichaqa llamp’u simiwan kutichinanchis (leeychis Proverbios 15: 1).
Chhayna kutichiyqa sasataq chayqa, kallpachakunanchismi Jesús hina kananchispaq, payqa llamp’u simiwanmi k’amiqninkunaman kutichiran.
Biblian nin: “Payqa k’amishaqtinkupas manan k’amipakullarqantaqchu, ñak’arichishaqtinkupas manan amenazarqanchu, aswanmi chaninninpi juzgaq Diosman hap’iykachikurqan ”, nispa.
Manaña Jesús hinapunichu llamp’u sonqo kayta atisunman chaypas, kallpachakusunmanmi sapa p’unchay aswan llamp’u sonqo kananchispaq.
a) ¿Imatan mana ruwasunchu llamp’u sonqo kaspa?
b) ¿Ima ruwananchispaqmi Biblia kallpachawallanchistaq?
Jesús hina ñoqanchispas preparasqan ‘ kashananchis ’ imakuna yachasqanchismanta ‘ pipas tapuwaqninchisman allinta kutichinapaq ’, ichaqa ‘ kutichisun llamp’u sonqowan respetowan ’ ima.
Llamp’u sonqo kaspaqa manan ch’aqwasunchu predicasqanchis runakunawan otaq wayqe pananchiskunawanpas yuyaykuyninchista mana tupachisqanchisraykuqa.
Llamp’u sonqo kaqtinchisqa manan sasachu kanqa hukkunawan sumaqta kawsay.
Chayraykupaschá Pabloqa Timoteoman iskay kaq carta qelqasqanpi rimaran hukkunawan sumaqpi kawsaymanta.
Bibliapi huk textokunapas kallpachawallanchistaqmi hukkunawan sumaqta thakpi kawsananchispaq (Sal.
34: 14; Heb.
12: 14).
Kunanmi yacharanchis imakuna ‘ maskhanamanta ’, chay hinaqa, ¿imata ruwanaykipaqmi kunanmanta kallpachakunki?
¿Imarayku chayta ruwanki? Kay estudiasqanchispin kallpachawaranchis kaykunata ‘ maskhashanallapaq ’: chanin kawsayta, Dios sonqo kayta, iñiyta, munakuyta, pacienciayoq kayta, llamp’u sonqoyoq kayta, hukkunawan sumaq kawsaytawan.
Chaykunata maskhanapaq llapanchis kallpachakushallasun chayqa, ancha allinninchispaqmi kanqa.
Chayta ruwaspan Jehová Dioswan yachachikushallasun pay hatunchasqa kananpaq.
Yuyaymananapaq tapuykuna
• ¿Imaynatan chanin kawsayta Dios sonqo kaytawan maskhashallasunman?
• Iñiyta aguantaq kaytawan maskhashanallapaq, ¿iman yanapawasun?
• ¿Imaraykun wayqe panakunata munakuywan tratananchis?
• ¿Imanaqtinmi maskhashanallanchis llamp’u sonqo kayta wayqe pananchiskunawan sumaqpi kawsaytapas?
[16 paginapi dibujo]
Jesusmi niran: “Ama runakunaq rikunallanpaqchu allintaqa ruwaychis ”, nispa
[17 paginapi foto]
Bibliaq yachachiyninkunapi yuyaymanaspan iñiyninchista yapasun
[18 paginapi foto]
Maskhashallasun munakuyta llamp’u sonqo kaytapas
Jehová Diosta sonqomanta kasukusun
“Diosta munakuspanchisqa kamachikusqankunatan kasukunchis, kamachikuyninkunaqa manataqmi sinchi sasachu. ”
1, 2. a) ¿Imanaqtinmi runakuna mana pitapas kasukuyta munankuchu?
b) ¿Munayninkuman hinapunichu mana kasukuq runakuna imatapas ruwanku?
KUNAN tiempo runakunaqa manan pitapas kasuyta munankuchu.
Sapa kutillanmi uyarinchis niqta: “Ñoqaqa munasqayman hinapuni imatapas ruwani, manan pipas ñoqataqa niwanmanchu ima ruwanaytaqa ”, nispa.
Chayta niqkuna, ¿munayninkuman hinapunichu imatapas ruwanku?
Aswanmi yaqa llapanku ‘ runakunaq imaynatachus kawsashasqanta hinalla kawsanku ’.
Munayninkuman hina imatapas ruwanankumantaqa ‘ qhelli kawsaymanmi watasqa kashanku ’.
Paykunaqa ‘ kay pachaq purisqantan qatikunku, wayrapi atiyniyoq espirituq kamachikusqanta kasukuspa ’, chay espirituqa Satanasmi.
Askha librokunata qelqaq abogadon niran: “Ñoqataqa manan tayta mamaypas, sacerdotekunapas, religionkunata umalliqkunapas, ni Bibliapas niwanmanchu imayna kawsanaytaqa ”, nispa.
Wakin runakunaqa atiyniyoq kaspanku runamasinkuta sarunchanku, chaymi chay runakunaqa mana kasunapaq hina kankuman.
Ichaqa, ¿chayraykuchu manaña pitapas kasusunman?
Periodicokuna, televisión, radiopas willankun askha runakuna imaymana llakikuykunapi tarikusqankuta, ¿imarayku chhaynapi tarikunku?
Mana kasukuq kasqankurayku.
Sasa tiempopi kawsasqanchisraykun runakunaqa astawan necesitanku imatapas ruwanankupaq pipas yacharichinanta, ichaqa yaqa llapankun mana pitapas uyarikuyta munankuchu.
¿Kasukuqchu kanchis cristianokuna?
Ñawpaq tiempomanta cristianokunaqa manan runakunaq lliw kamachisqantachu kasuranku, ¿imaynapin chayta yachanchis?
Diosta mana serviq runakunamantaqa cristianokunaqa kasukuqmi kanchis.
Ichaqa manan lliw kamachikuytachu ch’inlla kasukunchis.
Huk kutinmi uma sacerdote judío religionpi umallikunapas apostolkunata kamachiranku: ‘ Amaña predicaychischu ’, nispa, paykunan ichaqa mana kasurankuchu.
Apostolkunaqa allintan yacharanku Diosta ñawpaqta kasukunankuta, mana runakunatachu (leeychis Hechos 5: 27 - 29).
Sasachakuykunapiña tarikunankuta yachaspapas, ¿imatan Diosta serviqkuna ruwaranku?
Manaraq Jesús kay pachaman hamushaqtinpas, Diosta serviqkunaqa apostolkuna hinan Diosta ñawpaqta kasukuranku.
Hukninmi karan Moisés. Payqa “mana [n] munarqanchu Egipto rey Faraonpa ususinpa wawan nisqa kayta, aswanmi Diospa llaqtanwan kuska muchuchisqa kayta yuyaykurqan ”“ reypa phiñakusqanta mana manchaspa ”.
39: 7 - 9). Danielpas reypa mikhunanwan vinonwan mana qhellichakuyta munaspan oficialkunaq umallinta valekuran ama chay mikhunakunata qonanpaq.
Oficialkunaq umallin manaña usqhayllachu Danielpa valekusqanta kasuran chaypas, Danielqa allintan “yuyaykukurqan reypa mikhunanwanpas vinonwanpas mana qhellichakunanpaq ” (Dan. 1: 8 - 14).
Qhawasqanchispas hina, Diosta serviqkunaqa paypa munaynintan ruwaranku yacharankuña sasachakuypi tarikunankuta chaypas.
Paykunaqa manan runakunawan allinpi kanankuraykuchu Diospa kamachisqanta qonqaspa runakunaq tukuy kamachisqanta kasuranku.
Ñoqanchispas paykuna hinan Diosta servinanchis.
¿Imanaqtinmi mayninpi mana kasunchischu runakunaq kamachisqanta?
¿Imanaqtintaq cristianokunari mayninpi mana kasunchischu runakunaq kamachisqanta?
Chaytaqa ruwanchis manan k’ulluchakuspachu nitaq runakuna hina llaqta kamachikuqkuna contra hatariyta munaspachu, aswanpas Jehová Diospa kamachisqanta ñawpaqta kasukuyta munaspanchismi.
Chayrayku, imatapas runakuna Diospa kamachisqan contranpi kamachiwaqtinchisqa, apostolkuna hina ñawpaqta Diosta kasukunchis, mana runakunatachu.
¿Imanaqtinmi Diospa kamachikuyninkunata kasukunanchispuni?
Jehová Diospa kamachisqanta sonqomanta kasukunapaqqa Proverbios 3: 5, 6 textoq nisqantan yuyarinanchis, chaypin nin: “Tukuy sonqoykiwan Señor Diosman hap’ipakuy, amataq qan kikiykiq yuyayniykimanqa k’askakuychu.
Tukuy ruwasqaykikunapi Señor Diosta yuyariy, paymi cheqan ñanninta pusasunki ”, nispa.
Kay textoq nisqan hina, Diospa kamachisqanta kasukuyqa allinninchispaqpunin (leeychis Deuteronomio 10: 12, 13).
Jehová Diosmi llaqtanta niran: “Ñoqan allinniykipaq yachachiyki, ñoqan purinayki ñantapas pusayki.
Kamachikuyniykunallata uyariwaq karqan, thak - kayniykiqa mayu hinan hunt’a kanman karqan, chanin - kayniykipas lamar - qochaq phoqchiqesqan hinaraqmi kanman karqan ”, nispa (Isa.
48: 17, 18).
Cristianokunaqa yachanchismi Jehová Diospa chay nisqan cheqaq kasqanta.
Mayninpiqa manan entiendenchischu Diospa wakin kamachikuyninkunata, ¿chaywanpas imatan ruwananchis?
Cristianokunaqa sonqomantan Diosta kasukunchis mayninpi manaña wakin kamachisqanta entiendenchischu chaypas.
Chayta ruwaspaqa manan mana yuyayniyoq hinachu Diosta kasushanchis, aswanpas tukuy sonqon payman hap’ipakushanchis, yachanchismi Jehová Diosqa allinninchispaqpuni imatapas kamachiwasqanchista.
Apóstol Juanmi niran: “Diosta munakuspanchisqa kamachikusqankunatan kasukunchis, kamachikuyninkunaqa manataqmi sinchi sasachu ”, nispa.
¿Iman yanapawallasunmantaq tukuy sonqowan Diosta kasukunapaq?
‘ Allinkaqta mana allinkaqta reparasun ’
Sichus ‘ allinkaqta mana allinkaqtapas reparasun ’ chayqa, ¿imaynatan Diosta kasukusun?
Biblian niwanchis: ‘ Yuyayniykichispi allinkaqta mana allinkaqta reparaychis ’, nispa.
Diospa kamachikuyninkunataqa manan kasuyllachu kasunanchis, aswanpas ‘ allinkaqta mana allinkaqta ’ reparaspan kasukunanchis, chayta reparanapaqqa Bibliawanmi yanapachikunanchis.
Diospa kamachikuyninkuna allinninchispaq kasqanta qhawarisun chayqa, Salmo takita qelqaq hina nisunchis: “Yachachikuy simiykitan [otaq kamachikuyniykitan] sonqoy ukhupi hap’ini ”, nispa (Sal.
40: 8).
¿Imatan ruwasunman Dios hina yuyaykunanchispaq?
¿Imanaqtinmi pay hina yuyaykunanchis? Salmo takita qelqaq hina sonqonchis ukhupi Diospa kamachiyninta hap’inapaqqa yuyaymanananchismi Biblia leesqanchispi.
Bibliata leeshaspa Diospa huk kamachikuyninta tarirusunman chayqa, kaykunatan tapukusunman: “¿Imanaqtinmi allinpuni chay kamachikuy?
¿Chayta kasukuqtiy imapin yanapawanman?
¿Chay kamachikuyta mana kasukuqkuna ima sasachakuykunapin rikukunkuman? ”, nispa.
Kaykunata tapukuspa yuyaymanasunchis chayqa Dios hina yuyaykusunchis, hinaspa paypa munasqanman hina imatapas ruwasunchis.
Chhaynapin “imachus Señorpa munaynin kasqanta allintapuni [reparashallasun] ” kasukunanchispaq.
Yachasunchis imanaqtin.
Satanasqa imaymanatan ruwan Diosta mana kasunanchispaq
¿Imaynatan Satanás Diospa kamachikuyninkunata mana allinpaq qhawarichin?
Satanasqa munayllanmanmi imatapas ruwan, chaymi unayña runakunata kallpachashan pay hina kanankupaq, Diospa kamachikuyninkunatapas mana allinpaq qhawarinankupaq.
¿Imaynatan chayta ruwan?
Qhawarisunchis hukta: Diospa qallarichisqan casado kawsayta mana allinpaq qhawarichin.
Kay tiempopiqa askha runakunan mana casarakuspa tiyanku, wakintaq imaymanata ruwanku t’aqanakunankupaq.
Paykunaqa huk allin reqsisqa warmi hinapaschá yuyaykunkuman, chay warmin niran: “Manan pipas hukllawanqa tiyayta atinmanchu.
Manan pitapas reqsinichu qosanta otaq warminta mana wasanchaqtaqa, llapankupas wasanchayllatan munanku ”, nispa.
Huk allin reqsisqa runapas huk warmikunawan pantasqanmanta rimaspan niran: “Manachus hina runaqa esposallanwan otaq qosallanwan wañunankama tiyananpaqchu ruwasqa karan ”, nispa.
Chaykunata uyarispaqa kaykunatan tapukunanchis: “¿Allinpaqchu qhawarini casadokunapaq Dios kamachisqanta? ¿Icha Diosta mana serviq runakuna hinachu casado kawsayta qhawarini? ”, nispa.
11, 12. a) ¿Imanaqtinmi wakin wayna sipaskunapaq sasa kanman Jehová Dios kasukuy?
b) ¿Iman Sharonta sucederan?
¿Imatan chaymanta yachanchis?
Cristiano wayna sipaskuna, qankunatan Satanasqa astawan urmachiyta munan. Payqa manan munanchu Jehová Diosta kasukunaykita.
Mana Diosta serviq wayna sipaskunawanpas creechisukimanmi Diospa kamachikuyninkuna hunt’ay sinchi sasa kasqanta.
Ama chaykunataqa kasuychu.
Qhawarisunchis imaynatan chayta ruwasunman.
Biblian niwanchis: “Qhelli huchapi puriymanta ayqeychis ”, nispa.
Kaykunatan tapukusunman: “¿Imanaqtinmi allinpuni chay kamachikuy?
Kasukusaq chayqa, ¿imakunapin allinniypaq kanqa? ”
nispa. Reqsinkipaschá wakin cristianokunata chay kamachikuyta mana kasukusqankurayku sinchi llakikuykunapi kashaqta.
¿Aswan kusisqachu kunan paykuna kanku?
¿Aswan allintachu Diosta mana servispa kawsashanku?
¿Diosta serviqkunamantaqa astawanchu kunan yacharunku kusisqa kawsanapaq ima ruwanata? (Leeychis Isaías 65: 14.)
Pananchis Sharonmanta kunan yachasun, paymi qaynalla kayta qelqaran: “Jehová Diosta mana kasukusqayraykun mana hanpiy atina sida onqoyniyoq kashani.
Yuyarillanipunin ñawpaq watakunapi tukuy sonqowan Jehová Diosta servispa kusisqa kawsasqayta ”, nispa.
Sharonqa nillarantaqmi: “Mana yuyayniyoq hinan Jehová Diosta mana kasukuranichu, ¡ay, kasukullayman karan Diospa kamachikuyninkunata! ” nispa.
Diospa kamachikuyninkunata kasukusun chayqa, manan chhayna llakikuykunapichu tarikusun.
Sharonqa qanchis semanallatawanñan chayta qelqasqanmantaqa kawsaran. ¿Imatan chaymanta yachasunman?
Satanasqa manan ima allintapas ruwanmanchu paypa munayninman hina kawsaqkunapaqqa.
Payqa imaymanatan prometen, ichaqa ‘ llullakunaq taytantaq ’ chayqa, manan ni huk promesallantapas hunt’anchu, Evaman prometesqantapas manan hunt’aranchu.
Rikusqanchispas hina, Jehová Diosta kasukuyllan allinninchispaqqa.
Ama munaynillanchistachu ruwayta munasun
¿Imanaqtinmi mana munayllanchisman hinachu imatapas ruwayta munananchis?
Jehová Diospa kamachikuyninkunata kasunapaqqa manan munasqanchisman hinallachu imatapas ruwayta munananchis.
Chayrayku mana hatunchakuqchu kananchis, hatunchakuq kaspaqa manan pitapas uyarikuyta munasunchu, Diospa churasqan umalliqkunatapas manan kasusunmanchu.
Ichaqa manan kayta qonqananchischu: Jehová Diosmi allin yuyayniyoq hunt’aq kamachita churaran llaqtanman ‘ tiempollanpi mikhunata qonanpaq ’.
Chayraykun sonqomanta paykunata kasukunanchis, paykunawanmi Diosqa llaqtanta qhawarishan.
Jesuspa hunt’aq apostolninkuna hinan kananchis.
Huk kutinmi Jesuspa wakin qatikuqninkuna paypaq phiñakuspa manaña payta qatikurankuchu aswanpas qhepamanmi kutipuranku, chaymi Jesusqa apostolninkunata tapuran: “¿Qankunapas kutipuytachu munankichis? nispa.
Chaymi Simón Pedroqa nirqan: Señor, ¿pimantaq risaqku?
Qanpa rimasqaykikunaqa wiñay kawsay simikunan [...], nispa ”.
14, 15.
¿Imanaqtinmi k’umuykukuspa kasukunanchis Bibliawan yuyaychawaqninchiskunata?
Jehová Diospa kamachikuyninkunata kasunapaqqa Bibliawan yuyaychawaqninchiskunatan kasukunallanchistaq.
Allin yuyayniyoq hunt’aq kamachiqa sapa kutillanmi niwanchis: ‘ Rikch’ashallaychis, allin yuyayniykichispitaq kaychis ’, nispa.
Chay niwasqanchisqa allinpunin kay tukukuy p’unchaykunapaqqa, kay tiempo runakunaqa “paykuna kikinkuta munakuqkuna, qolqe sonqokuna ” iman kanku.
Mana rikch’asqalla kashasunchis chayqa, paykuna hinan kasunman.
Sichus Dios serviyniyninchista qonqaspa imaymanata ruwayta munashanchis chayqa, Diosmantan karunchakapusunman, ratullataq qolqe sonqomanpas tukupusunman.
Chaykuna mana sucedewananchispaqqa Diospa kamachikuyninkunatan kasukunanchis, manataq mana Diosta serviq runakuna hinachu kawsananchis allinnillanchista maskhaspa.
Allin yuyayniyoq hunt’aq kamachiqa umalliqninchiskunawanmi Diospa yachachiyninkunata yachachiwanchis.
Biblian niwanchis: “Umalliykichiskunata uyariychis, paykunata kasuychis, paykunaqa qankunatan michishallasunkichispuni, qankunamanta Diosman cuenta qonayoq kasqankuta yachaspa. Paykunata kasuychis kusisqa llank’anankupaq, mana chayqa llakisqan kankuman, qankunapaqpas manan allinniykichispaqchu kanman ”, nispa.
Chhaynaqa, ¿mana pantaqchu umalliqkuna kanku?
Paykunapas mayninpiqa pantankun, Diosqa allintan yachan imakunapi pantasqankutaqa.
Chaywanpas Diosqa munanmi paykuna kasunanchista.
Pantaqña kanku chaypas umalliqninchiskunataqa kasunanchismi, chhaynapin Jehová Diosta kasukushanchis.
K’umuykukuq kayqa ancha allinpunin
Sichus Jesusta respetanchis chayqa, ¿imatan ruwasunchis?
Ama hayk’aqpas qonqasunchu, Jesusmi Diospa llaqtantaqa umallishan.
Chayraykun umalliqkunataqa k’umuykukuspa kasukunanchis ‘ allintataq rikunanchispas ’.
Umalliqkunapas k’umuykukuqmi kanku, chaymi yuyaykusqankuman hinalla yachachinankumantaqa Diospa yachachikuyninkunata wayqe panakunaman yachachinku.
‘ Diospa Simin Qelqaq nisqanmantaqa manan astawanqa yuyaykunkuchu ’.
¿Imanaqtinmi mana munananchischu hatunchasqa kayta?
Amapuni munasunchu hatunchasqa kaytaqa (Pro. 25: 27).
Ñawpaq tiempopin huk cristiano hatunchasqa kayta munaran, chaymi apóstol Juan paymanta niran: “Diotrefesmi paykuna ukhupi kamachikuq churakuspa mana chaskiyta munawankuchu.
Chayraykun hamuspayqa, contraykupi llullakuspa yanqa rimasqanmanta anyasaq ”, nispa.
¿Imatan Diotrefesmanta yachanchis?
Manapunin imaraykupas munananchischu hatunchasqa kaytaqa.
Biblian niwanchis: “Uma hoqariqqa qhepamanmi waqllinqa, anchaykachaq sonqoqa qhepamanmi urmanqa ”, nispa.
Diosta kasukuqkunaqa kallpachakunankun mana hatunchakuq kanankupaq, mana chayqa p’enqaypin rikukunkuman (Pro.
11: 2; 16: 18).
¿Imapin yuyaymanananchis Diospa kamachikuyninkunata kasukunapaq?
Tukuy atisqanchista ruwasun Diospa kamachikuyninkunata kasunapaq, amataq mana Dios serviq runakuna hinachu munasqanchisman hinalla imatapas ruwayta munasun.
¡May sumaqmi Jehová Diosta serviyqa!
Sapa kutillanmi chaypiqa yuyaymanananchis.
Diospa llaqtanpiqa kashanchis Jehová Dios santo espiritunwan pusamuwasqanchisraykun.
Chay hinaqa, ancha allinpaq hap’isun Jehová Dioswan allinpi kasqanchista, kallpachakushallasun tukuy imapipas Jehová Diosta kasukunapaq, amataq munayllanchisman hinachu imatapas ruwasun.
• Jehová Diosta kasukunchis chayqa, ¿pikunatan kasukunallanchistaq?
• ‘ Allinkaqta mana allinkaqta reparaspaqa ’, ¿imaynatan Jehová Diosta kasukusunchis?
• ¿Imaynatan Satanás Diospa kamachikuyninkunata mana allinpaq qhawarichin?
• Diosta kasukunapaq, ¿imaraykun k’umuykukuq kananchis?
[24 paginapi dibujo]
“Diostan ñawpaqtaqa kasunayku, manan runakunatachu ”
[26 paginapi foto]
Diospa kamachikuyninkunata kasukuyllan ancha allinqa
Ama ‘ ñawpaq munakuyninchista ’ pisiyachisunchu
“Imatachus yachasqaykipi qaqata sayay. ”
1, 2.
Jehová Diosmanta tukuy yachasqayki cheqaqpuni kasqanta entiendespayki, ¿imaynan sientekuranki?
¿HAYK’AQMI yachachirasunkiku kasukuq runakunapaq Jehová Dios hamuq tiempopi imaymana allinkuna ruwapunanmanta?
Religionniyoqña karanki chaypas, manapaschá Diospa munayninmanta yacharankichu, wakin yachachikuykunatapas mana entienderankichu. ¿Imaynan sientekuranki tukuy chaykunamanta Jehová Diospa testigonkuna entiendey atiyllata Bibliawan yachachisuqtiykiku?
Chayraqchá cuentata qokuranki religionniykipi Diosmanta mana cheqaqta yachachisqankuta.
Ichaqa Diosmanta cheqaqta yachaspaykiqa anchatachá kusikuranki.
Tayta mamayki cristiano karan chayqa, yachachirasunkikuchá Jehová Diosmanta, tiempo pasaqtintaq entienderanki Bibliamanta yachasqayki chepaqpuni kasqanta, hinaspa allinta decidikuranki Diospa kamachikuyninkunata hunt’anaykipaq.
¡Anchatachá kusikuranki chaykunata ruwaspa!
Askha cristianomasinchiskunan kusisqa yuyarinku Diosta imayna reqsisqankumanta.
Paykunaqa Jehová Dioswan hukllachasqa sientekuranku, anchatataq agradecekuranku llaqtanman pusamusqanmanta.
Ancha kusisqa kaspankun huñunakuykunaman riranku, llapa runamantaq predicaytapas qallariranku.
¿Chhaynatachu qanpas qallariranki?
¿Imaynan Éfeso cristianokuna kasharanku Jesús paykunapaq cartata qelqachiqtin?
Jesusmi Éfeso cristianokunapaq cartata qelqachiran, chaypin rimaran allinkuna ruwasqankumanta, ichaqa rimallarantaqmi manaña ñawpaqpi hinatañachu Diosta munakusqankumantapas.
Niranmi: “Ñoqan yachani lliw ruwasqaykikunata, sinchi llank’asqaykikunata, pacienciasqaykitapas.
Yachallanitaqmi mana allin kaqtaqa mana hinallatachu qhawasqaykita, mana apóstol kashaspa “apostolmi kayku ” niqkunata probaspa llulla kasqankuta hap’isqaykitapas.
Qanqa sutiyraykun pacienciarqanki, muchurqanki, mana sayk’uspan ñoqarayku sinchita llank’arqanki.
Chaywanpas kashanmi contraykipi: Manan ñawpaq hinañachu [munakuyniyki] ”, nispa.
Éfeso cristianokunaman Jesuspa nisqan, ¿imanaqtinmi allinpuni ñoqanchispaqpas?
Chaykunapin willaran imakuna ruwanankuta imakunata mana ruwanankutapas. Chay cartakunapi nisqanmi anchata yanaparan kunan tiempopi hanaq pachaq akllasqa cristianokunata, paykunaqa 1914 watamantapachan askha pruebakunapi tarikuranku.
Kunanpas wakin cristianokunaqa ‘ manañapaschá ñawpaqpi hinatañachu munakushanku ’ Jehová Diosta yachachikuyninkunatapas.
Chayrayku kunan yuyarisunchis imaynatan Dios munakuyta qallariranchis chayta. Chaypi yuyaymanaspaqa manan ñawpaqpi hinallachu Diosta munakusunchis, aswanpas astawanraqmi.
¿Imaynapin yacharanki Jehová Diospa testigonkuna Diosmanta cheqaqta yachachisqankuta?
5, 6. a) Manaraq Diosman servinapaq prometekushaspa, ¿imataraqmi allinta yachananchis?
b) ¿Imaynapin yacharanki Jehová Diospa testigonkunalla Diosmanta cheqaqta yachachisqankuta?
c) ¿Imatan ruwananchis ñawpaqpi hina Diosta munakunanpaq?
Manaraq Jehová Diosta servinapaq prometekushaspaqa allintaraqmi yachana mayqenchus Diospa munaynin kasqanta, “paypa munayninqa allinmi, sumaqmi, hunt’asqapunin ”.
Diospa munayninta yachanapaqqa, Bibliaq yachachisqantan yachana.
¿Imaynapin cuentata qokuranchis Jehová Diospa testigonkunalla Diosmanta cheqaqta yachachisqankuta?
Wakinqa chayta repararanchis Diospa sutinta Bibliapi tarispa, otaq wañupuqkuna maypi kasqankumanta yachaspa (Sal.
83: 18, NM; Ecl. 9: 5, 10).
Wakintaq qhawariranchis Dios serviqkuna munanakusqankuta, mana kay pachamantachu kasqankutapas.
Diosta serviqkunaqa manan chhaqrukunkuchu política nisqaman, nitaq nacionkunaq awqa - tinkuyninman otaq guerrankunamanpas (Isa.
2: 4; Juan 6: 15; 13: 34, 35; 17: 14 - 16).
Chaykunata hukkunatawan qhawarispanchismi Dios munakuyta qallariranchis.
Chay hinaqa tiempota hap’ispa sapankanchis yuyarinanchis imaynapi yacharanchis Jehová Diospa testigonkunalla Diosmanta cheqaqta yachachisqankuta.
Llapanchispas manan kaqllachu kanchis, chaymi mana kaqllamanta yachaspachu Dios munakuyta promesankunapi confiaytapas qallariranchis.
Diospa yachachiyninkunaqa manan cambianchu; paymanta cheqaqta qallariypi yachasqanchisqa kaqllan kunankamapas kashan.
Chay hinaqa, ñawpaqpi hina Diosta munakunapaqqa, yuyarinanchismi imarayku Dios munakuyta qallariranchis, imaynatataq sientekuranchis chaytapas (leeychis Salmo 119: 151, 152; 143: 5).
Ñawpaq munakuyninchista yapasun
¿Imaynatan Dios munakuyninchista yapanchis?
Jehová Diosman servinapaq prometekusqanchismanta kunankamaqa askha pruebakunapichá rikukuranchis.
Chayrayku qallariypiña Jehová Diospa yachachikuyninkunata tukuy sonqo munakuranchis chaypas, chay munakuyninchistaqa astawanmi yapananchis karan pruebakunata aguantanapaq.
Tukuy chaykunapiqa Jehová Diosmi yanapawaranchis.
Watakunaq pasasqanman hinan allinta reparanchis Jehová Dios imaymanapi yanapawasqanchista.
Chhaynapin Dios munakuyninchista yapanchis, aswan allintataq yachanchis paypa munaynin ancha sumaq ancha allin kasqantapas (Jos.
23: 14; Sal.
34: 8).
¿Imanispan Jehová Dios Moisesman reqsichikuran? ¿Imaynapin Israel runakuna aswan allinta Diosta reqsiranku?
Israel runakunamanta yuyarisun. Egipto llaqtapi ñak’arishaqtinkun Jehová Diosqa paykunata horqonanpaq kay simikunawan Moisesman reqsichikuran: “Ñoqan munasqayman hina kasaq ”, nispa (Éxo.
3: 7, 8, 13, 14, NM). ¿Imatan chaywan nisharan?
Jehová Diosqa Israel runakunata horqonanpaqqa tukuy ima munasqantan ruwanan karan (otaq ima munasqanmanpas tukunan karan).
Jehová Diosqa imaymanatan ruwaran Israel runakunata horqonanpaq, chhaynapin paykuna yacharanku Jehová Dios Tukuy Atiyniyoq, Juzgaq, Pusaqninku, Qespichiqninku, paykunarayku Maqanakuq, tukuy necesitasqankuta Qoq kasqanta (Éxo.
12: 12; 13: 21; 14: 24 - 31; 16: 4; Neh.
9: 9 - 15).
9, 10.
¿Imaynatan Diosta astawan reqsiranki?
¿Imanaqtinmi yuyarinayki ñawpaqpi Dios yanapasqasuykimanta?
Ichaqa manan Israel runakunata hinachu qantaqa sucederasunki.
Chaywanpas, imaymana sucedesqasuykita yuyarispaqa allintachá cuentata qokuranki Jehová Dios munakusqasuykita, chhaynapitaq iñiyniykipi wiñariranki.
Yaqapaschá allinta rikuranki Jehová Dios tukuy ima necesitasqaykita qosqanta, llakikuyniykipi kallpachasqanta, yachachiqniyki kasqantapas (leeychis Isaías 30: 20b, 21).
Yaqapaschá Diosqa mañakusqaykita qorasunki, otaq sasachakuypi tarikuqtiyki huk cristianomasinchis yanaparasunki, otaq Bibliata estudiaspa qanpaq hina ima yachachikuytapas tariranki hinaspa chay yanaparasunki.
Ichaqa chaykunamanta willaqtiykiqa wakinqa ninkumanpaschá: “Manamá chayqa milagrochu ” nispanku.
Qan ichaqa mayta kusikuspachá chaykuna sucedesqasuykita yuyarinki, Jehová Diosqa necesitasqayki raton yanaparasunki.
¿Hayk’a watañan Jehová Diosta servishanki?
¿Yuyashankichu tukuy chay watakunapi Jehová Dios imayna yanapasqasuykita?
Yuyashanki chayqa allinta chaykunapi yuyaymanay, yuyariytaq chay pacha imaynatan sientekuranki chayta.
Chhaynapin hukmanta chay pacha hina Jehová Diosta munakunki.
Anchata agradecekuy Jehová Diosta imaymanapi yanapasqasuykimanta, chaykunapitaq yuyaymanay, chhaynapin mana pipas ni imapas iskayachisunkichu Jehová Dios munakusqasuykimanta.
Kikinchista qhawarikusun
11, 12.
¿Imaynapin Dios munakuyninchis chiriyanman? ¿Imaniranmi Jesús qatikuqninkunata?
Sichus manaña ñawpaqpi hinatañachu Diosta, yachachikuyninkunatapas munakunki chayqa, manan Diospa huchanchu.
3: 6; Sant. 1: 17).
Ñawpaqpi hinan kunankamapas munakushallasunki.
Chhaynaqa, ¿imanaqtintaq Dios munakuyniykiri chiriyapushanman?
Yaqapaschá imaymana llakikuykunapi huk ruwaykunapipas tarikuspayki manaña ñawpaqpi hinañachu tukuy sonqowan Diosmanta mañakunki, pisillatañataq Bibliata estudianki imakuna yachasqaykipipas yuyaymananki.
Manañapaschá tukuy sonqowanchu predicashanki, nitaq llapan huñunakuykunamanchu rishankipas.
Sichus chhaynapi tarikushanki chayqa, ¿imaraykun kanman?
Yaqapaschá nishuta llakikushanki onqoyniykita hampiypi otaq familiaykipaq llank’aypipas, hinaspa manaña cuentata qokunkichu kay tukukuy p’unchaykunapi astawan Diospaq llank’ana kasqanta.
Jesusmi apostolninkunata niran: “Cuidakuychis qankuna kikiykichista, paqtataq sonqoykichis rumiyanman viciokunawan, machaywan, kay kawsaypa llakichikuyninwan, chaytaq Runaq Churin kutimunan p’unchay qonqaylla hap’isunkichisman.
Seq’ona waskha hinan chayamunqa kay pachantinpi lliw kawsaqkunapaq.
Chay hinaqa, tuta - p’unchay Diosmanta mañakuspa rikch’ashaychis, tukuy chay hamuqkunamanta ayqenaykichispaq ”, nispa.
¿Imawanmi Santiago Diospa Simin Qelqata tupanachiran?
Santiagon wayqe panakunata Diospa Simin Qelqaq yanapayninwan kawsayninkuta qhawarikunankupaq niran: “Ama yanqa uyariqkunallachu kaychis, qankuna kikiykichista q’otukuspa, aswanpas Diospa siminta hunt’aqpuni kaychis.
Pipas Diospa siminta uyarishaspa mana hunt’aqqa espejopi uyanta qhawakuq runamanmi rikch’akun.
Paymi imaynachus kasqanta qhawakun, ripuspataq imaynachus kasqanta qonqarqapun.
Diospa hunt’asqa kamachikuy siminmi kacharichin, pipas chayta allin - allinta qhawaspa t’aqwin, hinaspa mana qonqaspa chay kamachikuy simita hunt’an chayqa, tukuy ruwasqankunapin kusisamiyoq kanqa ”, nispa.
14, 15. a) ¿Imaynatan Biblia yanapawasunman cristiano kawsayninchispi wiñarinanchispaq?
b) ¿Imakunapin yuyaymanasunman?
Runakunaqa espejopin qhawakunku allin allichasqachu kashanku icha manachu chayta yachanankupaq.
Sichus huk runa qhawakun corbatan huk ladoman aysarisqa kasqanta chayqa, kaq ratun allicharun.
Sichus warmipas mana allin ñaqch’asqa kasqanta rikukun chayqa allintan ñaqch’arukun.
Bibliapas espejo hinan qhawarichiwanchis Diospa munayninman hinachus kawsashanchis icha manachus chayta.
Ichaqa, ¿ima allintaq kanman espejopi qhawakushaspa mana allichakuqtinchisri?
Sichus ‘ Diospa hunt’asqa kamachikuy siminpi ’ qhawakuspa reparakunchis wakinpi pantashasqanchista chayqa, kallpachakunanchismi chayta allichanapaq.
Sichus reparakunchis manaña ñawpaqpi hinañachu Diosta yachachikuyninkunatapas munakusqanchista chayqa, kaykunatan tapukunanchis: “¿Ima sasachakuykunapin rikukushani?
¿Manañachu ñawpaqpi hina chaykunata allichashani?
¿Imaraykun chaykunawan pisipashani? ”, nispa.
Sichus chaykunata tapukuspanchis reparakunchis imapi pantashasqanchista chayqa, kallpachakunanchismi chayta allichanapaq.
Chaymantapas chaykunata tapukuspa kikinchista allinta qhawarikusun chayqa, yachasunmi imakunatas ruwananchis cristiano kawsayninchispi wiñarinanchispaq chayta.
Apóstol Pablon Timoteoman kayta niran Dios serviyninpi wiñarinanpaq: “Chaykunataqa makillapuni ruway [“ yuyaymanay ”, NM], chaykunaman k’askakuy, ahinapin iñiypi wiñasqaykita lliwpas sut’ita rikunqaku ”, nispa.
Ñoqanchispas Diospa Simin Qelqaq yanapayninwanmi yuyaymanananchis Dios serviyninchispi imakunapiraqchus allinyananchis kashan chayta yachanapaq.
Imapipas pantashasqaykita reparaspaqa, ¿imatan mana ruwanaykichu?
Kawsayniykita allinta qhawarikuspaqa reparankichá imakunapi allinyanayki kashan chayta, chayta reparaspaqa ama pisi kallpayaychu.
Yuyariy, kawsayniykitaqa qhawarikunki imakunapi pantasqaykita reparaspa allichanaykipaqmi.
Satanasmi ichaqa munan chaykunata reparaspayki mana imapaq valeqta hina qhawarikunaykita.
Ñawpaq tiempopin huk runa niran: ‘ Diosqa manan allinpaqchu qhawarin tukuy sonqo payta servisqanchistaqa ’, nispa (Job 15: 15, 16; 22: 3).
Chay nisqanqa manan cheqaqchu, Jesusmi chayta sut’iman horqoran.
Diosqa anchatan valoran sapanka serviqninkunataqa (leeychis Mateo 10: 29 - 31).
Imakunapi pantashasqanchista reparaspaqa, kallpachakunanchismi k’umuykukuspa Jehová Diospa yanapayninwan chaykunata allichanapaq.
Sichus kurakña kasqaykirayku otaq onqosqa kasqaykirayku manaña askhatachu ruwayta atinki chayqa, tukuy atisqaykiman hina Dios serviyniykita hunt’ay, ichaqa ama pisi kallpayaychu nitaq Dios munakuyniykitapas pisiyachiychu.
Agradecekunapaqqa askhan kashan
17, 18.
¿Imanaqtinmi ñawpaq munakuyninchista yapashanallanchis?
Ñawpaq munakuyniykita yapanki chayqa, aswan allintan Jehová Diosta reqsinki, astawantaq agredecekunkipas pusarisqasuykimanta (leeychis Proverbios 2: 1 - 9; 3: 5, 6).
Salmo takikunapi nisqan hina, pipas Diospa kamachikuyninkunata kasukuqqa ‘ allin premiotan chaskinqa ’.
Arí, “Señor Diospa unanchasqa siminqa mana kuyuqmi, mana yachaqtan yachayniyoqman tukuchin ”,“ kusisamiyoqmi ch’uya kawsaypi puriqkunaqa, Señor Diospa yachachisqan simiman hina puriqkunaqa ” (Sal.
19: 7, 11; 119: 1).
Imaymanamantan Diosta agradecekunanchis.
Paymi yachachiwaranchis imarayku kay pachapi askha sasachakuykuna kasqanta, payllataqmi tukuy necesitasqanchistapas qowanchis iñiyninchispi allinta sayananchispaq.
Chaymantapas Jehová Diosqa llaqtanmanmi pusamuwaranchis paypa Testigon kananchispaq.
Chayraykun Diosta anchata agradecekunanchis imaymana qowasqanchismanta.
Sichus llapan qowasqanchista yupasunman chayqa askhallañachá kanman.
Chaykunata yuyarishallasun chayqa ‘ imatachus yachasqanchispin qaqata sayasunchis ’.
¿Imatawanmi ruwananchis astawan Diosman k’askakunanchispaq?
Dios servisqanchis watakunapi iñiyninchista imayna yapasqanchispi yuyaymanasun chayqa, ‘ imatachus yachasqanchispin qaqata sayasun ’.
Ichaqa manan chayllatachu ruwananchis.
Qhawaq revistaqa sapa kutillanmi niwanchis Diosman astawan k’askakunanchispaqqa kaykunatawan ruwananchista: Diosman mañakunanchista, tukuy sonqo predicananchista, huñunakuykunaman rinanchista chaypi siminchiswan Diosta hatunchananchistapas.
Sichus makilla chaykunata ruwashasun chayqa, manan ñawpaq munakuyninchista pisiyachisunchu aswanpas astawanraqmi yapasun.
¿Imanispan kutichiwaq?
• ¿Imanaqtinmi yuyarinanchis imaynatan Dios munakuyta qallariranchis chayta?
• Jehová Dios servisqanchis watakunapi imaymana sucedewasqanchispi yuyaymanasun chayqa, ¿imamantan mana iskayasunchu?
• ¿Imanaqtinmi allinta qhawarikunanchis imaynas Dios munakuyninchis kashan chayta?
[29 paginapi foto]
¿Imaynapin yacharanki Jehová Diospa testigonkuna Diosmanta cheqaqta yachachisqankuta?
[31 paginapi foto]
¿Reparakunkichu imakunatan allichanayki kashan chayta?
¿Imaynatan llakikuyniykita pisiyachiwaq?
“Llapa churinkuna llapa ususinkuna [Jacobta] sonqochayta [kallpachayta] munarqanku, paytaq ichaqa mana sonqochasqa kayta munarqanchu, aswanpas nirqanmi: – Wawaypa kasqan Wañuy pachakaman llakisqa uraykusaq, nispa.
Hinaspanmi taytanqa Josemanta waqaykurqan. ”
(GÉNESIS 37: 35.)
JACOBQA sinchitan llakikuran wawayki wañupun niqtinku, chaymi niran: ‘ Wawaymanta waqasaq wañunay p’unchaykama ’, nispa.
Qanpas Jacob hinapaschá llakikushanki familiayki wañupusqanmanta, ¿Diospi mana iñisqaykiraykuchu chhaynata llakikunki?
Biblian willawanchis Jacob tukuy sonqowan Diospi iñiq kasqanta.
Taytan Isaacpas abuelon Abrahampas chhaynan karanku.
Huk kutinmi Jacobqa huk angelwan tutantin hap’inakuran Diospa saminchayninta otaq bendicionninta chaskinanpaq (Génesis 32: 24 - 30).
Chaymi rikuchin Jacob Dios sonqo kasqanta.
¿Imatan Jacobpa llakikuyninmanta yachanchis?
Allin iñiyniyoqña kanchis chaypas llakikunchismi familianchis otaq amigonchispas wañupuqtin.
Lliwpas chhaynan kanchis. Wañuqpa familiankunaq llakikuyninmanta
Runakunaqa imaymanatan ruwanku familianku wañupuqtin, manaña kaqllatachu ruwanku chaypas lliwmi sonqo nanayta llakikunku.
Leonardomanta rimasun, chunka tawayoq watanpi kashaqtinmi taytanqa wañupuran qonqaylla sonqon sayarapuqtin.
Paypa tianmi willaran: “Papayki wañukapun ” nispa, ichaqa manan creeyta munaranchu.
Rikuranña papanta p’ampashasqankuta chaypas mosqokushanmanpas hinallan paypaqqa karan.
Chaymi payqa soqta killantin mana pisichallatapas waqaranchu.
Sapa kutillanmi papanta suyaran llank’ananmanta chayamunanta.
Huk watamantañan entienderan papan wañupusqanta, chayraq sinchita llakikuran papanmanta.
Wasinman kutispa mana pitapas chaypi tarispan payqa yuyariq papan wañupusqanta, hinaspan sonqo nanayta waqaq.
¡Maytapunin papanta yuyarikuran!
Leonardo hinaña sinchita llakikushanki chaypas, pisiyachiwaqmi chay llakikuyniykita.
Imaynan k’iripas unaypi thanipun chay hinallataqmi llakikuypas unay tiempomanta pisiyapunqa.
Tiempoq pasasqanman hina pisi pisimantan llakikuyniyki pasapunqa, manañataq qallariypi hinañachu llakikunki.
Chaykamaqa sinchitaraqmi llakikunki, ichaqa pisi pisimantan allinyapunki, yachakunkitaq manaña wañupuq familiaykiwan kuska kawsanaykipaq.
Ñawpaqqa chay familiayki ladoykipi kasharan, kunanqa wañupuntaq chayqa mana payllawanña kawsayta yachanayki.
Chaypaqqa kallanqapuni llakikuy, mana llakikuspaqa manan sonqoykimanta nanayniykita lloqsichiwaqchu.
Manaña llapanchischu kaqllata llakikuyninchista lloqsichinchischu chaypas, lloqsichinanchispunin; mana chayqa mana allinninchispaqmi kanman, onqochiwasumanraqtaq kanpas.
Chhaynaqa, ¿imaynatan llakikuyniykita lloqsichiwaq?
Chaypaqmi Biblia yanapasunki.
¿Imaynatan llakikuyniykita pisiyachiwaq?
Llakikuyniykimanta rimay.
Askha runakunan llakikuyninkumanta rimaspa sonqonkuta huk chhikanta tiyaykachinku.
Jobpas sinchita llakikuran chunka wawankuna wañupuqtin, chaymi khaynata niran: “Manapuniñan kawsaymanchu, chayraykun quejakuspa ima atisqayta rimasaq, nanaymanta llakikuspaymi ima munasqayta rimasaq ”, nispa (Job 1: 2, 18, 19; 10: 1).
Jobqa pisiyachiytapuni munaran llakikuyninta.
Chaypaqqa rimaytapuni munaran llakikuyninmanta.
Maman wañupuqtinmi Paulo niran: “Mamaymanta hukkunawan rimayqa yanapawanmi amaña sinchita llakikunaypaq ”, nispa.
Qanpas amigoykiman willakuwaq imayna sientekusqaykita, chaymi yanapasunkiman llakikuyniyki pisiyananpaq (Proverbios 17: 17).
Maman wañupuqtinmi Yone sutiyoq warmipas iñiqmasinkunata niran: “Watukamuwallankichis ”, nispa.
Paykunawan rimaspan kallpachakuran manaña nishuta llakikunanpaq.
Sichus qanpas allin uyarikuqman willanki imayna sientekusqaykimanta chayqa pisiyachiwaqmi llakikuyniykita.
Qelqay imayna sientekusqaykimanta.
Chaypas yanapasunkimanmi llakikuyniykita pisiyachinaykipaq.
Wakinqa mana llakikuyninkumanta rimayta munankuchu, ichaqa munankumanmi llakikuyninkumanta qelqayta.
Rey Davidpas huk llakikuy takitan qelqaran Saulwan Jonatanwan wañupuqtinku, chaywanmi pisiyachiran llakikuyninta.
Chay takitan qelqakuran Bibliapi segundo de Samuel nisqa libropi (2 Samuel 1: 17 - 27).
Waqaypas pisiyachinmanmi llakikuyniykita.
Biblian nin: “Kanmi waqana tiempo ”, nispa (Eclesiastés 3: 1, 4).
Familianchis wañupuqtinqa ‘ waqana tiempon ’.
Chayrayku manan p’enqakunanchischu waqayta.
Biblian willawanchis Dios sonqo qharikunapas warmikunapas sinchi llakikuyninkupi waqasqankuta (Génesis 23: 2; 2 Samuel 1: 11, 12).
‘ Jesuspas waqarqanmi ’ amigon Lazarota p’ampasqanku cheqasman asuykuqtin.
Llakikuyniykiqa manan usqhayllachu pisiyanqa, mayninpiqa kusisqa kashaqtiyki qonqaylla llaki ñit’isunkiman, chayrayku pacienciakunayki, manataq p’enqakunaykichu waqayta.
Dios sonqo runakunapas yachankun chhayna llakikuypi tarikuspa lliwpas waqaqpuni kasqanta, yachallankutaqmi llakikuy pisiyachinapaq waqay allin kasqantapas.
Diosman asuykuy
Biblian niwanchis: “Diosman asuykuychis, hinan payqa asuykamusunkichis ”, nispa.
Sichus Diosta tukuy sonqowan mañakuypi rimapayasun chayqa paymanmi asuykushanchis.
Chayrayku amapuni qonqaychu Diosmanta mañakuyta.
Diospa Simin Qelqa nin: “Señor Diosqa llakisqa sonqoyoqkunaq qayllanpin kashan, payqa llakiq ñit’isqan sonqoyoqkunatan qespichin ”, nispa (Salmo 34: 18).
Nillantaqmi: “Señor Diosman llakipakuyniykikunata saqey, paymi qaqata sayachisunki ”, nispa (Salmo 55: 22).
Yuyaymanay chay textokunaq nisqanpi.
Ñaqha yachasqanchis hina askha runakunan kallpachakushanku amigonkunawan llakikuyninkumanta rimaspa.
Chayqa, ¡astawanraqchá kallpata hap’isunman llakikuyninchista Diosman willaqtinchisqa!
Ñaqha rimasqanchis Paulon nillarantaq: “Llakikuy sinchita ñit’iwaqtinmi qonqoriykukuspa Diospa yanapayninta mañakuq kani ”, nispa.
Kunanmi pay nin: “Allinniypaqpunin karan Diosmanta mañakusqayqa ”, nispa.
Qanpas rikuwaqmi ‘ tukuy imapi sonqochakuq Dios ’ mañakusqayki kutichisqanta, paymi kallpachasunki ima llakikuypiña tarikuqtiykipas.
Wañupuqkunan kawsarimunqaku
Jesusmi niran: “Ñoqan kawsarimpuypas kawsaypas kani.
Ñoqapi iñiqqa, wañusqaña kashaspapas kawsanqan ”, nispa.
Biblian willawanchis wañupuqkuna kawsarimpunanta.
* Jesusqa kay pachapi kashaspa atiyninta rikuchiran wañuqkunata kawsarichispa.
Huk kutinmi 12 watayoq sipaschata kawsarichiran.
Maytachá tayta mamanqa chaymanta kusikuranku.
Bibliaq willasqan hina paykunaqa “manchayta muspharqanku ”.
Jesucristo hanaq pachamanta kamachimuyta qallariqtinmi askha runakunata kawsarichinqa kay pachapi kusisqa thakpi kawsanankupaq.
¡Maytachá kusikusunchis wañupuqkuna kawsarimpuqtinku familiankuwanpas kaqmanta tupaqtinku!
Chaytan Leonardopas suyakushan, payqa mosoq pachapi kawsarimuqta hinañan papanta rikushan.
Kawsarimpuymanta yachaymi payta huk runakunatapas kallpachan.
Qantapas kusichisunki chaymanta yachay.
Kawsarimpuymanta astawan yachayta munanki chayqa ¿Imatapunin Biblia yachachin?
nisqa libropi 7 capitulota t’aqwiy, kay librotaqa Jehová Diospa testigonkunan ruwan.
[6 paginapi foto recuadropiwan]
‘ Tukuy imapi sonqochakuq Dios ’
“Yupaychasqa kachun Señorninchis Jesucristoq Yayan Diosqa, payqa khuyapayakuq Yayan, tukuy imapi sonqochakuq [kallpachakuq] Diostaq. ”
Chay textoq nisqan hina, Jehová Diosqa yanapanmi tukuy sonqowan serviqninkunata ima sasachakuypiña tarikuqtinkupas.
Yanapanmanmi amigonkunawan otaq iñiq familiankuwanpas.
Leonardo yuyarin wañupuq papanmanta llakikushaqtin imayna kallpachasqankuta.
Huk kutinmi wasinman chayaspa mana pitapas tarisqachu, chaysi sonqo nanayta waqasqa papanta yuyarispa, hinan parqueman lloqsisqa, chaypi tiyaykuspataq Diospa yanapayninta mañakuyta qallariran.
Chayllamanmi Leonardoq qayllanpi huk carro sayaykuran, chaymantataq uraykamuran Leonardoq iñiqmasin, payqa mayman rinanta mana asertaspas chay callenta carronpi risharan.
Leonardoqa chay iñiqmasinta rikuspallaraqmi anchata kallpachakuran.
Huk wiraqochaq señoranmi wañupusqa chaymi payqa sinchi llakikuypi tarikuran.
Sinchi llakiq nit’isqan kaqtinmi waqasparaq Diospa yanapayninta mañakuran.
Manaraq mañakuyta tukushaqtintaq nietan telefonopi waqyamusqa.
Chayta yuyarispan chay wiraqocha kayta willakun: “Nietaywan huk chhikallantapas rimaymi anchata kallpachawaran, kaywanmi reparani mañakusqayta Dios uyariwasqanta ”, nispa.
[5 paginapi dibujo recuadropiwan]
¿Hukkunata kallpachasunmanchu?
“Diosmi tukuy llakikuyniykupi sonqochawanku, ñoqaykupas ima llakipiña kaqkunatapas Diospa sonqochawasqanku sonqochaywan sonqochanaykupaq. ”
Askha cristianokunan rikuranku kay textoq nisqan cheqaqpuni kasqanta.
Familianku wañupuqtin kallpachasqataq karanku chayqa, paykunapas kallpachaytan munanku llakikuypi kaqkunata.
Yachasun Claudete cristianamanta, payqa wasimasinkunaman willashallanmi Bibliamanta yachasqanta.
Payqa huk señoraman watukullaqpuni karan; chay señoraq wawan leucemia onqoywan wañupusqa.
Chay señoraqa Claudete willasqanta uyarikuranña chaypas, sonqonpi niq: “Manan hayk’aqpas llakikuyniytaqa entiendewanqachu ”, nispa.
Chaymantataq Claudeteq wawanpas wañupuran, chaymi chay señoraqa watukuq riran, hinaspa niran: “Wawayki wañupuntaq chayqa, ¿tukuy sonqoykiwanraqchu Diospi iñishanki? ” nispa.
Claudeteq iñiynin mana pisiyasqachu, chaymi chay señoraqa Biblia estudiayta qallariran, kunantaq Diospa Simin Qelqa allinta kallpachashan.
Papan wañupusqan qhepamanmi Leonardoqa yuyaykuran mana uyariy atiq runakunaman Bibliamanta yachachinanpaq.
Chaypaqmi kallpachakuran makiwan rimayta yachananpaq, chaymi yanaparan llakikuynin pisiyananpaq.
Paymi nin: “Llakikuyniy pisiyananpaqmi mana uyariy atiq runakunata yanaparani Diosta reqsinankupaq.
Chayta ruwanaypaqmi anchata kallpachakurani, ichaqa maytapuni kusikurani Bibliamanta huknin estudiachisqay bautizakapuqtin, chaywanmi llakikuyniy pisiyapuran.
Chayraqmi kusikuyta tarirani manañataq papay wañupusqanmanta llakikuranichu ”, nispa.
[4, 5 paginakunapi dibujo]
Jesusqa paypi iñiqkunatan kawsarichinqa
Kaykunamanta yachachin
1 de agosto de 2008
Pi munakusqaykipas wañupuqtin, ¿imaynatan llakikuyniykita pisiyachiwaq?
KAY REVISTAPI
3 ¿Imaynatan llakikuyniykita pisiyachiwaq?
KAY REVISTAPIQA KALLANTAQMI
7 Jehová Diosqa manan pay sonqo runakunataqa saqerparinqachu
11 Jehová Diosta tukuy sonqonchiswan servishallasun
TAKINAPAQ TAKIKUNA: 23, 57
21 Jehová Diosqa munakuywanmi yuyaqkunata cuidan
TAKINAPAQ TAKIKUNA: 28, 56
27 DE OCTUBRE 2008 – 2 DE NOVIEMBRE 2008
25 ¿Allintachu rimashanki ch’uya rimayta?
TAKINAPAQ TAKIKUNA: 64, 75
¿Imanaqtinmi kay tiemponchispi wasin - wasinta predicananchis?
“Dios yupaychana wasipipas iñiqkunaq wasinkunapipas [“ wasin - wasintapas ”, NM] sapa p’unchay yachachishallaqkupuni Jesusqa Cristo kasqanmanta allin willakuykunata. ”
1, 2. a) ¿Imayna predicasqanchiswanmi runakuna reqsiwanchis?
b) ¿Ima tapuykunatan kunan kutichisunchis?
YAQA llapa llaqtakunapin iskay runakuna allin p’achasqa huk punkuta taqayuspanku chay wasipi tiyaq runaman Diospa Reinonmanta pisillapi willarinku.
Chay runa astawan yachayta munaqtinqa rimanakunkun Bibliamanta gratislla estudianankupaq.
Rimayta tukuspataq hukkaq wasimanñataq rinku.
Qanpas, ¿yanapakushankichu chay llank’aypi?
Chhayna kaqtinqa, runakunaqa yachankuñan Jehová Diospa testigon kasqaykita manaraq paykunata rimayshaqtiyki.
Arí, Jehová Diospa testigonkunataqa wasin - wasinta predicasqanchiswanmi lliw runapas reqsiwanchis.
Jesusmi kamachiwaranchis predicananchispaq, paypa qatikuqnin kanankupaq runakunata yachachimunanchispaqpas, chayta hunt’ananchispaqmi Jehová Diospa testigonkunaqa imaymana formapi predicanchis.
Tukuypin predicanchis: mercadokunapi, callekunapi, huk cheqaskunapipas.
Predicallanchistaqmi telefonopi waqyaspa, cartakunata qelqaspapas, sichus llank’ananchispi pipas uyarikuyta munan chayqa, paykunamanpas predicallanchistaqmi.
Internetpipas churanchismi Bibliamanta willaq qelqakunata kinsa pachak más rimaykunapiraq.
* Chhayna predicasqanchisqa askha runakunatan yanapashan.
Ichaqa lliw llaqtakunapipas wasin - wasintan aswantaqa predicanchis.
¿Imanaqtintaq wasin - wasintari predicanchis?
¿Imaynapin Jehová Diospa testigonkuna wasin - wasin predicayta qallariranku?
¿Imanaqtinmi kay tiemponchispi ancha importante chhayna predicay?
Apostolkunaq imayna predicasqan
¿Imanispan Jesús apostolninkunata niran imayna predicanankumanta? ¿Imatan apostolkuna ruwananku karan chay nisqanta hunt’anankupaq?
Wasin - wasinta predicasqanchisqa Bibliaq nisqanman hinan kashan.
Apostolninkunata predicaqta kachananpaqmi Jesusqa kaykunata niran: “May llaqtamanpas may ayllumanpas haykuspaykichisqa, maskhaychis pichus chaypi allin runa kasqanta ”, nispa.
¿Imaynatan allin runakunata tarinkuman?
Wasin - wasinta predicaspa. Jesusmi paykunata nillarantaq: “Wasiman haykuspaykichisqa napaykunkichismi chaypi kaqkunata. Wasipi kaqkunachus allin kanqa chayqa, chaypi kaqkunaman saminchayniykichis chayachun ”, nispa.
¿Runakuna invitaqtinraqchu apostolkuna wasinkuman rinanku karan?
Manan, chaytaqa yachanchis Jesuspa kay nisqanpin: “Pipas mana chaskisuqtiykichisqa, manallataq rimasqaykichistapas uyarisuqtiykichisqa chay wasimanta otaq llaqtamanta lloqsispa, chakiykichispi hallp’atapas chhaphchirparinkichis ”, nispa.
Chay nisqanwanmi yachanchis apostolkunaqa paykunallamanta runakunaq wasinman predicaq rinankuta, purisqankuman hinataq “lliw huch’uy llaqtakunata rirqanku allin willakuykunata willaspa ”.
¿Ima textokunan willashan wasin - wasinta apostolkunaq predicasqankumanta?
Bibliaqa sut’itan willan wasin - wasinta apostolkunaq predicasqankumanta.
Hechos 5: 42 textopin willashan imaynata cristianokuna predicaranku 33 watapi cristiana congregacionpa qallarisqan qhepata, chaypi nin: “Dios yupaychana wasipipas iñiqkunaq wasinkunapipas [“ wasin - wasintapas ”, NM] sapa p’unchay yachachishallaqkupuni Jesusqa Cristo kasqanmanta allin willakuykunata ”, nispa.
Iskay chunka wata qhepatan apóstol Pablo Éfeso llaqtapi cristiano umalliqkunata yuyarichiran: “Yachallankichistaqmi runa qayllapipas wasi - wasipipas imapas qankunapaq allin kaqtaqa yachachinaypaq listollapuni kashasqayta ”, nispa.
Chay hinaqa, ¿chay runakuna manaraq cristianoman tukupushaqtinku Pablo visitanmanchu karan wasinkuman?
Arí visitaranmi, chayraykun ‘ paykunata rimapayasqa huchata saqepuspa Diosman kutirikunankumanta, Señorninchis Jesucristopipas iñinankumanta ’ hukkunamantapas.
Archibald Thomas Robertsonmi Hechos 20: 20 textomanta nin: “Diospa siminta willaq Pabloqa, wasin - wasintan predicaran ”, nispa.
Kunan tiempopi ancha askha langostakuna
¿Imawanmi profeta Joel rikch’anachiran kunan tiemponchispi allin willakuykuna willayta?
Apostolkunaq tiempopi predicakusqanmi rikuchiran kunan tiemponchispi astawanraq predicakunanta.
Profeta Joelmi hanaq pachapaq akllasqa cristianokunaq predicasqanta rikch’anachiran sinchi askha langostakunaq ruwasqanwan (Joel 1: 4).
Hatun ejército hinan langostakunaqa ima hark’aqninkutapas atipaspa wasikunaman haykunku, hinaspa lliw tarisqankuta mikhunku (leeychis Joel 2: 2, 7 - 9).
Kay rikch’anachiymi sut’ita rikuchin Diospa llaqtan mana tiempota usuchispa tukuy sonqowan Diospa siminta willasqankuta.
Hanaq pachapaq akllasqa cristianokuna ‘ wak ovejakunawan ’ kuska askha formapi predicasqankumantaqa, wasin - wasinta predicasqankun aswan importanteqa chayta ruwaspan hunt’ashanku profetaq willasqanta.
¿Imaynapin Jehová Diospa testigonkuna apostolkuna hina wasin - wasin predicayta qallariranchis?
¿Imanispan cristianokunata yuyarichikuran 1922 watapi? ¿Imatan wakin cristianokuna ruwaranku?
1919 watamantapachan llapa cristianokunata kallpachakuran predicanankupaq.
Qhawarinapaq, 1922 watamanta 15 agosto killa The Watch Tower nisqa revistapin lloqsimuran “predicaypiqa llank’ananchispunin ” nisqa tema, chay revistan hanaq pachapaq akllasqa cristianokunata yuyarichiran,“ tukuy sonqowan Bibliamanta qelqakunata runakunaman qomunankupaq.
Boletín (kunanqa Reinopaq Servicionchis) nisqapin lloqsimuran allinta predicanapaq yachachiykuna.
Chaywanpas pisillan qallariypiqa wasin - wasinta predicaq lloqsiranku.
Wakinqa wasin - wasin predicayta p’enqaypaq qhawarispankun imaymanata niranku mana predicanankurayku.
Watakunaq pasasqanman hinaqa astawanmi cristianokunata kallpachakuran predicanankupaq, chaymi askha cristianokuna Diospa llaqtanmanta t’aqakapuranku.
¿Imatan reparakuran 1950 watakunapi wasin - wasinta predicaq cristianokunapi?
Tiempowanqa astawanmi yapakamuran predicaqkuna.
Ichaqa reparakuranmi askha cristianokuna wasin - wasinta predicanankupaq mana allin preparasqa kasqankuta.
Yachanapaq, Estados Unidospin 1950 watakunapi pachak Testigomanta iskay chunka pusaqniyoq wayqepanakunalla qelqakunata rakiqku, esquinapi sayaspallataq revistakunata interesakuq runakunaman qoqku.
Chaymantapas pachakmanta tawa chunka Testigokunaqa killantinpin mana predicaqkuchu, wakintaq askha killakunaraq.
¿Imatan ruwakuran llapa Testigokuna wasin - wasinta predicanankupaq?
8, 9.
¿Imaynatan 1953 watapi yanapakuran wayqe panakunata?
1953 watapin Estados Unidospi Nueva York llaqtapi askha nacionkunamanta Testigokuna huk hatun huñunakuyta ruwaranku, chay huñunakuypin llapallan cristianokunata hukmanta kallpachakullarantaq wasin - wasinta predicanankupaq.
Nathan H.
Knorr iñiqmasinchismi chay tiempopi umallisharan predicaypi, paymi niran: “Diospa llaqtanpi umalliqkunaqa llapa wayqe panakunatan yanapananku wasin - wasinta predicanankupaq.
Llapa cristianokunan preparasqa kananku allin willakuykunata wasin - wasinta predicanankupaq ”, nispa.
Chaypachan pachantinpi wayqe panakunata yanapakuran allinta predicanankupaq.
Chaymi manaraq wasin - wasinta predicaq wayqe panakunata yanapakuran allin preparasqa kanankupaq, chay yanapayta chaskisqankuraykun paykunaqa yacharanku wasiyoqkunawan Bibliamanta parla tupachiyta, paykunaq tapukuyninkumanpas Bibliawan allinta kutichiyta.
Chhaynata wayqe panakunata yanapakusqanqa allinpunin karan.
Manaraq chunka watapin pachak kutita hina predicaqkuna yapakuranku, yachay munaq runakunaq wasinkuman kutisqankupas pachak iskay chunka soqtayoq kutita hina yapakuran, Bibliamanta estudio qosqankupas pachak phisqa chunka kutita hinan yapakullarantaq.
Kunanqa yaqa qanchis millón Testigokunañan allin willakuykunata pachantinpi willashanku.
Chhaynataraq askhayasqankupin sut’ita yachanchis kayta: Jehová Diosqa yanapashanmi llaqtanta wasin - wasin predicasqankupi (Isa.
60: 22).
Qespinapaq marca
10, 11. a) ¿Ima rikusqantan Ezequiel willan isqon capitulopi?
b) ¿Imaynatan Ezequielpa rikusqan kay tiempopi hunt’akushan?
Ezequielmi rikuran soqta runakunata q’asunayoqtakama otaq k’aspiyoqtakama.
Chaymantan rikullarantaq huk runata linomanta yuraq qoysu p’achayoqta, chay runan cinturanpi apasqa huk qelqanata.
Chay runatan Jehová Dios kamachiran: “Llaqtata puriykacharqamuy, hinaspataq mat’inpi marcamunki llapan millay qhelli mana chanin ruwasqakunamanta llakikuspa khuyay kaqkunata ”, nispa.
Marcayta tukuruqtinmi Jehová Diosqa kamachiran q’asunayoq soqta runakunata: ‘ Wañuchimuychis llapa mana marcasqakunata ’, nispa (leeychis Ezequiel 9: 1 - 6).
‘ Linomanta yuraq qoysu p’achayoq runata ’ Ezequiel rikusqanqa kay pachapiraq kashaq hanaq pachapaq akllasqa cristianokunatan representan.
Predicaspankun chay cristianokunaqa Jesuspa ‘ wak ovejankunaman ’ haykumuq runakunata huk marcata hina churanku.
¿Imataq chay marcari?
Mat’inkupipas sut’i marcasqa kankuman hinan chay runakunaqa Jesuspa qatikuqnin kanku, paykunaqa ñan Diosman prometekurankuña servinankupaq, hinaspa bautizakuranku, mosoq runawanñataq p’achakurankupas.
Wak ovejamanta kaqkunaqa hanaq pachapaq akllasqa cristianokunawanmi ch’ulla t’aqalla kanku, chaymi paykunapas yanapanku runa marcayta.
Ezequielpa rikusqanta t’aqwirispa, ¿imanaqtinmi usqhaylla ovejaman rikch’akuq llamp’u sonqo runakunata maskhananchis?
Ezequielpa rikusqanpin yachanchis imarayku “llakikuspa khuyay kaqkunata ” usqhaylla maskhananchista: mana marcasqakunaqa wañuchisqan kanqaku.
Pisi tiempollamantan lliw mana marcasqakunata q’asunayoq soqta runakunaqa wañuchinqaku, paykunan representanku Diospa ejercitonta.
Diospa k’arak phiñakuynin p’unchaymanta rimaspan apóstol Pabloqa niran: ‘ Señorninchis Jesusmi hanaq pachamanta atiyniyoq angelninkunawan Diosta mana reqsiqkunata, Señorninchis Jesucristoq allin willakuyninkunatapas mana kasukuqkunatawan muchuchinqa ’, nispa.
Kay nisqanwanmi yachanchis runakuna allin willakuykunata imayna uyarisqankumanta juzgasqa kanankuta, chayraykun allin willakuykunataqa kay millay pacha tukukunankama tukuy sonqowan predicakunan.
Chayraykun llapa cristianokuna allin willakuykuna willaytaqa usqhaylla hunt’ananchis (leeychis Ezequiel 3: 17 - 19).
a) ¿Imatan apóstol Pablo hunt’aytapuni munaran?
¿Imanaqtinmi chayta hunt’ayta munaran? b) ¿Qanpas Pablo hinachu qhawarinki llaqtaykipi runakunata?
Chaymi ñoqaqa maytapuni munashani allin willakuykunata qankuna Roma llaqtapi tiyaqkunamanpas willayta ”, nispa.
Pabloqa ancha agradecesqan kasharan Dios payta khuyapayasqanmanta. Chayraykun payqa maytapuni munaran huk runakunapas Diospa khuyapayasqan kanankuta.
Pabloqa pi runawanpas reqsinakuspanqa chay runamanta manurakamunmanpas hinan sientekuran, chay manutaqa allin willakuykunata paykunaman willaspallan pagayta atinman karan.
¿Qanpas apóstol Pablo hinachu qhawarinki llaqtaykipi runakunata?
(Leeychis Hechos 20: 26, 27.)
¿Imanaqtinmi astawanqa predicanchis maypi tarikuspapas wasin - wasintapas?
Runakunata qespinankupaq yanapayqa importanten, ichaqa kanmi aswan importante razón wasin - wasinta predicanapaqqa.
Malaquías 1: 11 textopin Jehová Dios willaranña: ‘ Kay pachantin runakunan hatunchawanqaku. ch’uya ofrendakunatapas haywamuwanqakun.
Sutiyqa suyukuna ukhupin ancha hatun kanqa ’, nispa.
Kay textoq nisqanta hunt’aspankun Jehová Diospa testigonkunaqa Diospa sutinta hatunchanku pachantinpi runakunaman predicaspa (Sal. 109: 30; Mat.
24: 14).
¿Imakunan pisi tiempollamanta sucedenqaña?
a) ¿Imaynatan Israel runakuna qanchis kaq p’unchaypi ruwayninkuta yaparanku Jericó llaqtata muyuyshaspanku?
b) Josuepa tiemponpi sucedesqan hina, ¿iman sucedenman predicacionwan?
¿Imaynan hamuq tiempopi predicación kanqa?
Josué libron willan Israel runakuna Jericó llaqtata muyuykusqankumanta, chay ruwasqankun rikch’akun hamuq tiempopi imayna predicación kananwan.
Manaraq Jericó llaqtata thunishaqtinmi Jehová Diosqa Israel runakunata kamachiran: “Llaqtatan muyurinkichis huk kutita sapa p’unchay, soqta p’unchaynintin ”, nispa.
Ichaqa, qanchiskaq p’unchaymi Israel runakunaq ruwayninku yapakunan karan, Jehová Diosmi Josueta niran: “Qanchis kutita llaqtata muyurinkichis, sacerdotekunataq ñawpaqeykichista rinqa waqra pututunkuta tocakuspa.
Aysarisqa tocasqankuta uyarispaykichistaq ichaqa, qankunapas kallpawan qaparinkichis, hinan llaqta muyuriq perqaqa paymantakama thunikamunqa ”, nispa (Jos.
6: 2 - 5). Kunan tiemponchispipas predicacionqa astawanraqchá yapakunqa.
Kay pachaman Diospa phiñakuynin chayamuqtinqa mana hayk’aq predicakusqanta hinachá Diospa sutinmanta Reinonmantapas predicakunqaña.
16, 17. a) Manaraq kay pachaman Diospa phiñakuynin chayamushaqtin, ¿imamantan lliw runakuna yachanqaku?
b) ¿Ima tapuykunatan qatimuq estudiopi kutichisun?
Hamuq tiempopi predicayninchisqa guerrapi ‘ kallpawan qapariyman ’ hinachá rikch’akunqa.
Apocalipsis libron willashan Diospa juicionkuna runakunaman chayamunanmanta, chaykunatan rikch’anachin ‘ sinchi manchay chikchikunawan ’, chay chikchikunan “huk quintal hina llasallana ”.
Chayrayku Apocalipsis 16: 21 nin: ‘ Chay ñak’ariyqa sinchipunin kanqa ’ nispa.
Manaraqmi yachanchischu tukukuy juiciokuna willaypi imaynata wasin - wasinta predicasqanchiswan participasunchis chayta.
Ichaqa yachanchismi manaraq ‘ manchay ñak’ariy ’ tukushaqtin Diospa sutinqa mana hayk’aq willakusqan hina willasqa kananta.
Chaykuna sucedenanta suyananchiskamaqa Diospa Reinonmanta allin willakuykunata tukuy sonqo predicashallasun.
Kunan yachasqanchis hina, chayta hunt’ananchispaqqa wasin - wasintan predicananchis.
Ichaqa, ¿ima sasachakuykunapin rikukunchis wasin - wasinta predicaspa? ¿Imaynatan chaykunata atipasunman?
Qatimuq estudiopi chaymanta yachasunchis.
Jehová Diospa testigonkunaq Internetpi direccionninqa: www.watchtower.org.
¿Imanispa kutichiwaq?
• ¿Ima textokunapin Biblia willashan wasin - wasin predicaymanta?
• ¿Imaynatan Jehová Diospa testigonkunata kallpachakuran wasin - wasinta predicanankupaq?
• ¿Imanaqtinmi Jehová Diosta serviqkuna predicananchis?
• ¿Imakunan pisi tiempollamanta sucedenqa?
[8 paginapi dibujokuna fotokunapiwan]
¿Pablo hinachu qanpas lliw runakunaman predicayta munanki?
[9 paginapi foto]
1953 watapi iñiqmasinchis Knorr
“Diosninchismi kallpachawarqanku, hinan qatiykachakuyña kashaqtinpas mana mancharispa Diospa allin willakuyninkunata willarqaykichis. ”
¿Ima pruebakunapin Jeremías tarikuran?
¿Imaynatan chaykunata atiparan?
JEREMIASQA ñoqanchis hina runan karan.
Jehová Dios Jeremiasta ‘ hatun suyukunapaq profeta kananpaq ’ akllaqtinmi payqa niran: “¡Ay, Apu Señor Diosníy!
Sinchi waynallaraqmi kani, manan rimaytapas yachaniraqchu ”, nispa.
Chaywanpas Diosmanmi hap’ipakuran, hinaspa Diospa kamachisqanta kasukuran (Jer.
1: 4 - 10). Tawa chunka wata masraqmi runakuna payta mana uyarirankuchu, paypaq phiñakuranku, asipayaranku, mayninpiqa maqaranku imaraq (Jer.
20: 1, 2).
Chaymi Jeremiasqa mayninpi mana munaranñachu Diospa profetan kayta, chhaynapiña tarikuspapas predicashallaranmi Diospa siminta, yaqa llapan judiokunaña mana uyariyta munarankuchu chaypas.
Jehová Diosmi chay llank’ayta hunt’ananpaq Jeremiasta yanaparan, payllamantaqa manan hunt’ayta atinmanchu karan (leeychis Jeremías 20: 7 - 9).
2, 3.
Jeremías hina, ¿ima sasachakuykunapin Diosta serviqkuna tarikunchis?
Kunan tiempopi askha Dios serviq cristianokunapas Jeremías hinan sientekunchis.
Wasin - wasinta predicananchista yachaspan wakinninchisqa niranchis: “Manan hayk’aqpas chaytaqa ruwaymanchu ”, nispa.
Qhepamanmi ichaqa entienderanchis chay ruway Jehová Diospa munaynin kasqanta, chaymi mana manchakuspa predicayta qallariranchis.
Wakinninchismi ichaqa predicasqanchisrayku imaymana sasachakuykunapi tarikuranchis.
¿Tiempoñachu Jehová Diospa testigonkunawan estudiashanki huñunakuykunamanpas rishanki? Ichaqa ¿manaraqchu decidikunki wasin - wasinta predicanaykipaq?
Bautizasqaña kashanki chayqa, ¿sasachu qanpaq wasin - wasinta predicay manaña imamantapas onqoshankichu chaypas?
Pachantinpi askha wayqe pananchiskunan wasin - wasin predicayninkupi sasachakuykunata atiparanku.
Qanpas Jehová Diospa yanapayninwanqa atiwaqmi wasin - wasin predicayta.
Kallpata hap’isun
¿Iman apóstol Pablota yanaparan kallpawan allin willakuykunata willananpaq?
Aswanpas chay llank’ayqa ruwakushan Diospa espiritunpa yanapayninwanmi (Zac. 4: 6).
Kaqllataqmi suceden sapanka cristianoq predicasqanwanpas.
Apóstol Pablomanta rimasunchis.
Huk kutinmi paypas puriqmasin cristianopas hark’akuq runakunaq maqasqan karanku, chayta yuyarispan cristianokunaman kayta qelqaran: “Yachallankichistaqmi ñawpaqta Filipos llaqtapi muchusqaykuta, k’amisqa kasqaykuta, chaywanpas Diosninchismi kallpachawarqanku, hinan qatiykachakuyña kashaqtinpas mana mancharispa Diospa allin willakuyninkunata willarqaykichis ”, nispa.
Apóstol Pablo tukuy sonqowanña Diospa siminta willaran chaypas, mayninpiqa sasan paypaqpas karan chay llank’ayta hunt’ayqa.
Ñoqanchis hinan apóstol Pablopas Jehová Diospa yanapayninta necesitaran kallpawan allin willakuykunata willananpaq (leeychis Efesios 6: 18 - 20).
¿Imaynatan ñoqanchispas paypa yupinta qatikusunman?
¿Iman yanapawasun kallpawan predicashanallapaq?
Kallpawan allin willakuykunata willanapaqqa Diosmantan mañakunanchis.
Huk precursoran niran: “Diosmantan mañakuni runakunaman tukuy sonqowan predicanaypaq, sonqonkuta kuyurichinaypaq, kusisqa predicanaypaqpas.
Chaymi Dios mana yanapawaqtinchisqa mana ima ruwaytapas atisunmanchu ”, nispa.
Kallpawan predicashanallapaqqa llapanchismi sapa kutilla Diosmanta mañakunanchis santo espiritunta.
6, 7. a) ¿Imatan huk rikhuriypi Ezequiel rikuran?
¿Imatan Jehová Dios chaywan qhawarichisharan? b) ¿Imatan yachanchis Ezequiel rikhuriypi rikusqanmanta?
Ezequiel libropi willasqanpas yanapawasunmi kallpawan predicanapaq.
Jehová Diosmi huk rikhuriypi Ezequielman rikuchiran huk qelqa k’uyuta, chay qelqapin qelqasqa karan “sonqo nanay harawikuna, llakiy - llaki rimaykuna, anananaykuna ima ”, chayta mikhunanpaqmi Jehová Dios kamachiran. Diosmi niran:“ Kay qelqa qosqayta mikhuspa saksaykuy ”, nispa.
¿Imatan Dios chay rikhuriypi rikuchisqanwan qhawarichisharan?
Ezequielqa sonqonpin hap’inan karan Diospa yachachiyninkunata runakunaman willamunanpaq.
Pay kikinmi niran: “Mikhuykuqtiytaq sumaq kasqa miel misk’i hina añakallaña ”, nispa.
Ezequielqa Diospa nisqanta Israel runakunaman willaspaqa anchatan kusikuran, miel misk’itapas mallishanman hinaraq.
Ezequielqa ancha valorniyoqpaqmi qhawariran Diospa profetan kasqanta paypa munayninta hunt’aytapas.
Hinaña willasqanta Israel runakuna mana uyariyta munarankuchu chaypas (leeychis Ezequiel 2: 8 – 3: 4, 7 - 9).
¿Imatan yachasunman Ezequielpa rikhuriypi rikusqanmanta?
Ñoqanchispas Ezequiel hinallataqmi Diospa siminta willanchis mana uyarikuyta munaq runakunaman.
Chayrayku predicayninchista ancha valorniyoqta qhawarinanchispaqqa Diospa Simin Qelqata estudiashanallanchispuni.
Ichaqa, sichus maynillanpi Bibliata estudiasunchis chayqa, manan yachachikuykunata allintachu entiendesun nitaq sonqonchispipas hap’isunchu.
¿Kallpachakuwaqchu sapa kutilla aswan allinta Bibliata leenaykipaq estudianaykipaqpas?
¿Kallpachakuwaqchu sapa kutilla Biblia leesqaykipi yuyaymananaykipaq? (Sal.
1: 2, 3.)
¿Imaynatan Bibliamanta parlayta qallarisunman predicacionpi?
¿Imaynatan wakin cristianokuna wasin - wasinta predicaspa Bibliamanta parla tupachiyta qallariranku?
Askha wayqe pananchiskunan wasin - wasinta predicashaspa sinchita sasachakunku wasiyoqkunawan parlayta qallarinankupaq.
Wakin llaqtakunapiqa aswan sasaraqmi chay ruwayqa.
Wakin wayqe panakunaqa allintan qallarinku hukkunawan parlayta sichus allin yuyaymanasqata rimanku chayqa, chaymantataq huk tratadota wasiyoqman qonku, recuadroq nisqanpi hina.
Yaqapaschá wasiyoqqa tratadoq titulonta otaq dibujonta qhawaspa astawan uyarikuyta munanman, hinaspa pisillapi willarisunman imarayku visitasqanchista, huk tapuytapas ruwallasunmantaq.
Otaq wasiyoqwan Bibliamanta rimayta qallarinapaq kinsa otaq tawa tratadokunata qhawachispa tapusunman: “¿Mayqenkaqmi gustasunki? ”, nispa.
Ichaqa manan tratadokunata rakispachu purinchis aswanpas kallpachakunchisqa runakunawan Bibliamanta parla tupachiytan, chhaynapi paykunawan Bibliamanta estudiayta qallarinapaq.
¿Imanaqtinmi allinta preparakunanchis?
Imaynataña predicayta qallarisun chaypas, manan kayta qonqananchischu: sichus allinta preparakusunchis chayqa, mana iskayaspan kusisqa wasin - wasinta predicasun.
Huk precursormi niran: “Imaynata predicanaypaq preparakamusqaytan sapanka wasipi rimani, chayta ruwaspan kusisqa predicani ”, nispa.
Huk precursorpas nillarantaq: “Sichus allinta yachani runakunaman saqenaypaq qelqa imamanta rimasqanta chayqa, tukuy sonqon chay qelqaq nisqanmanta rimani ”, nispa.
Imayna predicananchispaq umallanchispi ensayayqa allinmi kanman.
Ichaqa askha cristianokunan kunkayoqta rimaspa ensayanku.
Chayta ruwaspan paykunaqa aswan allinta predicanku.
¿Imatan predicacionta umalliqkuna ruwananku wayqe panakunata allinta yanapanankupaq?
Predicayta qallarinapaq huñunakuykuna ruwakusqanqa allinpunin, chaypin allin yachachikuykunata qokun, chhaynapi wayqe panakuna allin preparasqa kusisqa wasin - wasinta predicanankupaq.
Sichus predicasqanchis p’unchaypaq Examinando las Escrituras diariamente nisqa folleto predicacionmanta rimashan chayqa, leekunmanmi, hinaspa pisillapi rimarikunman chaypi imanisqanta.
Predicacionta umalliqqa allintan wayqe panakunata yacharichinan chay p’unchay imayna predicanankupaq, otaq huk demostracionta ruwachispa qhawarichinman imaynatas wasiyoqkunawan rimayta qallarinkuman chayta.
Ichaqa chay llaqtapi tiyaq runakuna uyarinankupaq hinan kanan.
Sichus predicacionpi umalliqkuna allinta preparakamunqaku chayqa, yanapanqakun wayqe panakunata allin preparasqa predicacionman lloqsinankupaq, tiempollapitaq huñunakuytapas tukunqaku.
Uyariyqa ancha allinmi
11, 12.
¿Imaynatan iskay pananchiskuna huk warmita yanaparanku?
¿Imatan chaymanta yachanchis?
Predicacionpi runakunawan parlayta qallarispa sonqonkuman chayayta munanchis chayqa manan preparakunallanchischu, aswanpas cheqaqtapunin paykunapi interesakunanchis.
¿Imaynatan paykunapi interesakusunman? Paykunaq rimasqanta makilla uyarispa.
Chhaynata uyariqtinchismi reparanku, paykunapi interesakusqanchista ”, nispa. Sichus khuyapayaspa runakunata uyarisun chayqa, interesakunqakun willasqanchispi.
Chaypaq huk pananchiskunamanta yachasunchis.
Francia nacionmanta Le Progrès nisqa periodicon publicaran huk warmiq carta qelqasqanta, chay warmiq wawanmi kinsa killayoq kashaspa wañupusqa.
Chay cartapin kayta qelqaran: “Waway wañupusqan qhepallamanmi iskay warmikuna punkuyta takamuranku, paykunata rikuspaymi ratulla repararani Jehová Diospa testigonkuna kasqankuta, chaymi ñoqaqa sumaqllata nirani: ‘ Manan chaykunaqa interesawanchu ’, nispa.
Ichaqa paykunan huk folletota qhawachiwaranku, chaypin nisqa: ¿Imaraykun Dios hinallata qhawashan ñak’ariykuna kananta?, nispa.
Chaymi wasiyman pasaychirani, ichaqa yuyaykurani: ‘ Ima niwasqankutapas yanqa kasqantan sut’iman horqosaq ’, nispa. [...]
Huk hora masraqmi paykunawan parlarayku hinaspa khuyapayaspa willasqayta uyariwaranku.
Pasapunankupaqqa allinñan sientekusharani, chaymi munarani hukpi kutimunankuta ”, nispa.
Tiempowanmi kay warmiqa Bibliamanta estudiayta qallariran.
Payqa astawanqa yuyariran pananchiskunaq khuyapayaspa uyarisqankutan, manan imata nisqankutachu.
¿Imaynatan runakunaq uyarinanpaq hina predicasunman?
Runakuna llakikuyninkuta willawaqtinchis khuyapayaspa uyarisun chayqa, allintan yachachisunchis Diospa Reinon sasachayninkuta allichananmanta.
Allin predicaqkunata qhawaspaykiqa repararankichá paykunaqa runakunaq rimasqanta makilla uyarisqankuta (Pro.
20: 5). Chay wayqe panakunaqa cheqaqtapunin visitasqanku runakunapi interesakunku.
Manan chay runakunaq sutinta maypi tiyasqallankutachu qelqanku, aswanpas imakunapis interesakunku imakunatas necesitanku chaykunatapas qelqallankutaqmi.
Pipas ima sasachakuyninmantapas willaqtinqa, qelqanchiskunapin maskhanku chaypaq hina allin yachachikuykunata hinaspa chay p’unchaykunallapi aparunku.
Apóstol Pablo hinan predicasqanku runakunaq uyarinanpaq hina rimanku (leeychis 1 Corintios 9: 19 - 23).
Chay hinata runakunapi interesakuqtinkun runakunaqa astawan Diospa siminmanta yachayta munanku. Chhaynapin chay wayqe pananchiskunaqa sut’ita rikuchinku ‘ Dios ancha khuyapayakuq ’ kasqanta.
Tukuy sonqowan llank’ashallasun
Jehová Diosman rikch’akusqanchista rikuchinapaq, ¿imaynatan runakunaman predicananchis?
Jehová Diosqa munasqanchisman hina decidinanchispaqmi kamawaranchis, chaypin yachanchis anchata valorawasqanchista.
Tukuy Atiyniyoqña chaypas manan pitapas obliganchu servinanpaqqa, aswanpas munakuywanmi llaqtanman pusamun.
Jehová Diospa tukuy imaymana qosqanta agradecekuqkunataq askha allinkunata chaskinku.
Diosta serviqkunataq kanchis chayqa, allin willakuykunata runakunaman willaspaqa sumaqtan paykunata tratananchis, chhaynapin rikuchisunchis Jehová Diosqa sumaq khuyapayakuq kasqanta.
Chaypaqmi llaqtanchispi runakunata tukuy sonqowan predicananchis, ichaqa ¿iman yanapawasun chhaynata predicananchispaq?
a) ¿Imatan Jesuspa apostolninkuna ruwananku karan predicasqankuta mana uyarikuqtinku?
b) ¿Imatan ruwasunman allin uyarikuq runakunata tarinapaq?
Jesusmi apostolninkunata niran: ‘ Sichus pi runapas predicasqaykichista mana uyarinqachu chayqa, ama nishutaqa llakikuychischu, aswanpas maskhaychis pichus allin runa kasqanta ’, nispa (leeychis Mateo 10: 11 - 15).
¿Imaynatan ñoqanchispas apostolkuna hina ruwasunman?
Predicacionpi ima ruwaykunatapas aypayta munanchis chayqa, chay yuyaywanmi llank’ananchis.
Huk wayqenchismi nin: “Qori maskhaqpas kayman hinan yuyaykuni, chayrayku sapa predicacionman lloqsispay tapukuni: ‘ ¿Kunan p’unchay qorita tarisaqchu icha manachu? ’ ”, nispa.
Huk wayqenchismi nillantaq: “Sapa semanan kallpachakuni hukllatapas Bibliamanta yachay munaq runata tarinaypaq, hinaspa chay p’unchaykunallapi hukmanta visitanaypaq chhaynapi Bibliamanta astawan yachananpaq ”, nispa.
Wakin wayqe panakunataq kallpachakunku Bibliamanta huk textollatapas sapanka wasipi leenankupaq.
¿Predicacionpi ima ruwaykunata aypanaykipaqmi qanpas kallpachakuwaq?
¿Imaraykun Diospa siminta mana pisipaspa willashanallanchis?
Wasin - wasinta predicasqanchis allin kasqanqa manan runakunaq uyarikusqallankumantachu.
Predicasqanchista uyarikuspaña allin sonqoyoq runakuna qespikunqaku chaypas, manan chayraykullachu predicanchis.
Chhaynaqa, ¿ima allinkunatawantaq ruwanchis predicaspa?
Jehová Dios munakusqanchistan rikuchishanchis.
Chaymantapas runakuna wañuypaq huchachasqa kanankumanta manaña huchayoqchu kanchis.
Predicaspaqa mana allin runakunamanpas willashanchismi: ‘ Diospa juzganan p’unchaymi chayaramunña ’, nispa.
Astawanqa predicanchis Diospa sutin pachantinpi yupaychasqa otaq hatunchasqa kananpaqmi (Sal.
113: 3).
¿Imatan runakuna pisi tiempollamanta yachanqaku?
Yaqa llapa runakunaña predicasqanchista mana uyarikuyta munankuchu chaypas, pisi tiempollamantan reparanqaku mana allin ruwasqankuta.
Ezequielmi mana kasukuq Israel runakunaman willaran Jehová Diospa k’arak phiñakuyniy p’unchay paykunaman chayananta, chayta willashaqtinmi Jehová Diosqa Ezequielta niran: ‘ Chay p’unchay chayamuqtinmi chay runakunaqa yachanqakupuni paykuna ukhupi huk profetaq kasqanta ’, nispa (Eze.
2: 5). Chay hinallataqmi, Jehová Dios kay pachaman k’arak phiñakuyninta chayachimuqtinpas runakunaqa yachanqaku Jehová Diospa testigonkunalla cheqaq Diosta servisqankuta. Yachallanqakutaqmi maypipas tarikuspa otaq wasin - wasintapas predicasqankuqa Diosmantapuni hamusqanta.
¡Anchatan kusikunchis Jehová Diospa sutinta apasqanchismanta, kunan tiempopi paymanta runakunaman willasqanchismantapas!
Chay hinaqa, Diospa yanapayninwan wasin - wasinta predicashallasun ima sasachaytapas atipaspa.
¿Imanispan kutichiwaq?
• ¿Imakunatan ruwasunman kallpawan predicashanallapaq?
• ¿Iman yanapawasunman wasin - wasinta predicaspa runakunawan parlayta qallarinapaq?
• ¿Imaynatan rikuchinchis cheqaqtapuni runakunapi interesakusqanchista?
• ¿Imatan ruwasunman tukuy sonqowan predicanapaq?
[15 paginapi foto recuadropiwan]
Runakunawan Bibliamanta parlayta qallarinapaq yanapaykuna
▪ Wasiyoqta napaykuspa, niwaq: “Ratullan visitamushayki kay tratadoq yachachisqanmanta huk sumaq willakuyta willarinaypaq ”, nispa, hinaspa chay tratadota qowaq.
▪ Otaq tratadota qospa kayta niwaq: “Imaninkin kay tratadopi nisqanmanta ”, nispa.
Tratadota chaskikuqtintaq:
▪ Kayta tapuy: “¿Imaninkin kay tratadoq yachachisqanmanta? ”, nispa.
▪ Makilla uyariy kutichisqanta, ima nisqanta allinta entiendenaykipaq.
Agradecekuytaq kutichisqanmanta, amataq qonqaychu imakunatachus yuyaykun chayta.
Astawan rimanaykipaq:
▪ Bibliamanta hukta otaq iskay textokunata leespa t’aqwiriychis. Imakunachus payman interesan chayman hina rimay.
▪ Sichus astawan yachayta munan chayqa, Bibliamanta huk qelqata qowaq, hinaspa qhawarichiwaq imaynatas Bibliamanta estudiota apakun chayta.
Niwaqtaq, huk p’unchay kutimusaq, nispa.
Diosmi ‘ wiñachiqqa ’
“Manan tarpuqpas qarpaqpas imapaschu, aswanpas Diosmi, paymi tarpusqata wiñachin. ”
¿Imapin ‘ Diospa llank’aysiq - masinkuna ’ kanchis?
APÓSTOL Pablon rimaran huk sumaq llank’aymanta, chaypin llapa cristianokunapas ‘ Diospa llank’aysiq - masinkuna ’ kasunman (leeychis 1 Corintios 3: 5 - 9).
¿Imapin llank’aysinchis?
Runakunatan yanapanchis Jesuspa qatikuqnin kanankupaq.
Chay ruwaytan apóstol Pablo rikch’anachiran muhuta t’akaywan qarpaywan ima, yuyarichiwanchistaq chay muhuta Dios wiñachisqanta.
Arí, allin cosechata hoqarinapaqqa Jehová Diospa yanapaynintan necesitanchis.
Muhutaqa Diosmi wiñachin, chayta yachaspa, ¿imaynatan predicayninchista qhawarisun?
Diosmi muhutaqa wiñachin, chayta yachasqanchismi yanapawanchis huch’uyaykukuq kanapaq predicasqanchista ancha allinpaq qhawarinanchispaqpas.
Tukuy atisqanchistaña ruwasunman predicananchispaq yachachinanchispaq chaypas, Jehová Diosmi runakunataqa yanapan Jesuspa qatikuqnin kanankupaq, chaymi Jehová Dioslla hatunchasqaqa kanan.
Anchataña kallpachakusunman chaypas, manan mayqenninchispas yachasunmanchu imaynata huk runa Jesuspa qatikuqninman tukupusqantaqa, chayqa Diosmanñan tupan manan ñoqanchismanñachu.
Chayraykun rey Salomón niran: ‘ Diospa ima ruwasqantapas manan yachasunmanchu, paymi tukuy imaymanata kamaqqa ’, nispa (Ecl.
11: 5).
¿Imapin rikch’akun muhu t’akaqpa ruwasqan runakunata Jesuspa qatikuqnin kanankupaq yanapaywan?
Manaña yachanchischu imaynata runakuna Jesuspa qatikuqninman tukupusqankuta chaypas, manan chayraykuchu nisunman yanqapaqmi ruwasqanchisqa, nispa.
Aswanpas mana yachaspaqa makilla suyanchis imaynapichá llank’asqanchis tukunqa chayta.
Salomonmi niran: “Tutamanta muhuykita tarpuy, ch’isinkamapas llank’ashallaypuni, manan yachankichu mayqenchus aswan allin kananta, ñawpaq tarpusqachus icha qhepakaqchus, icha iskayninchus allinkama kananta ”, nispa (Ecl. 11: 6).
Muhu t’akaq runaqa manan yachanchu muhu t’akasqan lloqsimunqachus icha manachus chayta, nitaqmi yachanchu maypichus lloqsimunqa chaytapas.
Muhuq wiñamusqanqa manan chakra ruwaqmantañachu dependen.
Kaqllataqmi suceden runakunata Jesuspa qatikuqnin kanankupaq yanapasqanchiswanpas, chaymanta yachasunchis Marcos libroq 4 capitulonpi Jesuspa iskay rikch’anachiykuna willasqanpi.
Imaymana clase hallp’a
4, 5.
Marcos 4: 1 - 9 textopi tarikuq rikch’anachiymanta pisillapi willariy.
Marcos 4: 1 - 9 textopi nisqan hina, Jesusmi willaran muhu t’akaqmanta, muhu t’akasqanqa imaymana clase hallp’amanmi chayaran.
Chaypin nin: “Uyariychis, muhu t’akaqmi rirqan t’akamuq.
T’akashaqtinmi wakinqa ñan pataman chayarqan, phalaq animalkunataq phawaykamuspa chayta pallarqapurqan.
Wakin muhutaq mana askha hallp’ayoq rumi - rumiman chayarqan, hallp’a mana ukhu kaqtintaq lloqsimurqanpacha.
Hinaspan inti lloqsimuqtin naq’epurqan, ch’akipurqantaq mana saphiyoq kasqanrayku.
Wakin muhutaq khiska - khiskaman chayarqan, khiskakuna wiñamuspataq p’ampapurqan, chaymi mana rurupurqanchu.
Wakin muhutaq allin hallp’aman chayaspa wiñarqan, hinaspan wakin rururqan: kinsa chunkata, wakintaq soqta chunkata, wakintaq pachakta ”, nispa.
Jesuspa tiemponpi muhu t’akaqkunaqa p’achankuq ch’ullpanpi otaq canastapi apaspa makinkuwan wisñispa t’akaqku.
Kay rikch’anachiypi nisqan hina, muhuqa imaymana clase hallp’amanmi chayan, ichaqa manan t’akaqpa munasqanraykuchu, wisñispa t’akasqanraykun wakin muhuqa kikillan chay hallp’akunaman chayan.
¿Imaynatan Jesús sut’incharan muhu t’akaqmanta rikch’anachiyta?
Jesuspa willasqan rikch’anachiyqa manan sasa entiendeychu, Jesús kikinmi sut’inchan Marcos 4: 14 - 20 textopi, paymi niran: “Muhu t’akaqqa, Diospa siminta willaqmi.
Chay ñan pataman chayaqkunaqa Diospa siminta uyariqkunan, uyariqtinkuñan ichaqa, Satanasqa hamurqospa sonqonkuman chayaq simita qechurqapun.
Chay rumi - rumiman chayaqkunaqa Diospa siminta uyarispa hina kusisqa chaskiykuqkunan.
Ichaqa mana saphiyoq hina kaspankun pisi p’unchaykunallapaq kanku, Diospa siminrayku muchuchisqa qatiykachasqa kaspataq usqhaylla saqepunku.
Chay khiska - khiskaman chayaqkunaqa Diospa siminta uyariqkunan, ichaqa kay kawsaypi afanakuywan, qhapaq kaykunawan q’otuchikuspa, imaymana munapayaypiwantaq sonqoman haykuspa simita p’ampapun, chaymi mana rurupunchu.
Chay allin hallp’aman chayaqkunaqa Diospa siminta uyariqkunan. Chaykunan chaskikuspa rurunku: wakin kinsa chunkata, wakintaq soqta chunkata, wakintaq pachakta ”, nispa.
¿Imatan representan muhu, imaymana clase hallp’apas?
Jesusqa manan askha clase muhuwan t’akaymantachu rimasharan.
Aswanpas imaymana clase hallp’aman muhuq chayasqanmantan willasharan, chayraykun mana kaqllatachu muhukunaqa wiñan.
Ñawpaqkaq hallp’aqa ch’akin karan, iskaykaqqa rumi - rumi, kinsakaqtaq khiska - khiska. Tawakaq hallp’an ichaqa muhuta ruruchiq allin hallp’a karan.
¿Imatan representan muhu?
Diospa Reinonmanta allin willakuykunatan, chaymantan Biblia willashan.
¿Imatan representan imaymana clase hallp’a?
Imaymana clase sonqoyoq runakunatan (leeychis Lucas 8: 12, 15).
a) ¿Pikunatan representan muhu t’akaq?
b) Reinomanta willasqanchista uyarispa, ¿imanaqtinmi mana llapa runachu Diospa munayninta ruwanku?
¿Pikunatan representan muhu t’akaq?
Diosta llank’aysiqkunatan, paykunan Reinomanta allin willakuykunata willanku.
Paykunapas Pablo, Apolos hinan tarpunku qarpanku ima, ichaqa anchataña kallpachakunku chaypas manan llapan yachachisqanku runakunachu Diospa munaynintaqa ruwanku.
Reinomanta uyarikuq runakunaqa manan llapankupas kaqkama sonqoyoqchu kanku.
Naha qhawasqanchis rikch’anachiymanta yuyarisunchis, muhuq wiñasqanqa manan muhu t’akaqmantachu dependen.
Chay yachayqa llapa cristianokunatan kallpachawanchis astawanqa kallpachan unayña Diosta serviq cristianokunata, wakinninkuqa manapaschá runakunata yanapayta atirankuchu Diospa llaqtanman haykumunankupaq.
* ¿Imayraykun chaymanta yachay kallpachawanchis?
¿Imatan Pablowan Jesuswan aswan allinpaq qhawarichiranku?
Tukuy sonqowan muhu t’akaqpa ruwasqanqa manan llank’asqan imapi tukusqanmantachu dependen.
Chaymantan apóstol Pablo niran: ‘ Sapankamanmi Diosqa llank’asqanman hina pagapunqa ’, nispa.
Muhu t’akaqqa llank’asqanmantan pagota chaskin manan llank’asqan imapi tukusqanmantachu.
Chaytan Jesús qatikuqninkunaman yuyarichiran predicasqankumanta kutimuqtinku.
Qatikuqninkunaqa kusisqan kutimuranku predicasqankumanta, Jesuspa sutinta hoqariqtinkun supaykunapas paykunata kasukuranku.
Kusikunapaqña chay ruwasqanku karan chaypas, Jesusmi paykunata niran: “Ama espiritukunaq kasusqasuykichismantachu kusikuychis, aswanqa kusikuychis sutiykichis hanaq pachapi qelqasqa kasqanmanta ”, nispa.
Diospa siminta willaqqa manapaschá askha runakunatachu yanapashan Jesuspa qatikuqnin kanankupaq, ichaqa manan chayraykuchu nisunman, manan tukuy sonqowanchu llank’ashan otaq hukkunamantaqa pisitan ruwashan nispaqa.
Diospa simin runakunaq sonqonman chayananpaqqa imayna sonqoyoq kasqankumantan dependen.
Hinaspapas, Diosmi runakunaq sonqonpi simintaqa wiñachin.
Diospa siminta uyariqkunaq ruwanan
¿Pimantan dependen Diospa siminta kasukunanpaq otaq mana kasukunanpaqpas?
¿Imanisunmantaq Diospa siminta uyariq runakunamanta?
¿Destinasqañachu kashanku uyarinankupaq otaq mana uyarinankupaqpas?
Aswanpas sapankankun decidinanku Diospa siminta kasukunankupaq otaq mana kasukunankupaqpas.
Sapanka runaq sonqon imayna kasqanqa cambianmanmi allinpaq otaq mana allinpaqpas.
Rikch’anachiypin Jesús niran: ‘ Wakin uyariqkunamantan, Satanás hamurqospa sonqonkuman chayaq simita qechurqapun ’, nispa.
Ichaqa, ¿imatan ruwankuman mana chay sucedenanpaq?
Santiago 4: 7 runakunata kallpachan: ‘ Saqraq contranpi qaqata sayaychis, chaymi payqa qayllaykichismanta ayqekapunqa ’, nispa.
Wakintaq kusikuywan uyarikunku ichaqa “mana saphiyoq hina kaspankun ” tiempowan chiriyapunku.
Biblian ichaqa Diosta serviy munaqkunata yuyaychan cheqaq kaypi “saphichasqa teqsichasqa ” kanankupaq, chhaynapi“ anchonmanpas, wask’anmanpas, ukhunmanpas, sayayninmanpas ” allinta entiendenankupaq, yachanqakutaq ‘ Cristoq munakuyninqa tukuy yachaymantapas aswan hatunraq ’ kasqanta.
¿Imatan runakuna ruwananku kay kawsaypi afanakuywan, qhapaq kaykunawanpas ama q’otuchikunankupaq?
Jesusmi nillarantaq: ‘ Diospa siminta wakin uyariqkunan kay kawsaypi afanakuywan, qhapaq kaykunawan q’otuchikuspa manaña Diospa siminta sonqonkupi wiñachinkuchu ’, nispa.
¿Imatan ruwankuman chaykunawan ama q’otuchikunankupaq?
Apóstol Pablon kutichin: “Ama qolqe sonqo kaychischu, kunan imachus kapusunkichis chayllawan kusisqa kawsaychis.
Diosmi nirqan: ‘ Manan saqerparisqaykichu, manataqmi wikch’urparisqaykipaschu ’ ”, nispa.
¿Imanaqtinmi allin hallp’aman rikch’akuq runakuna mana kaqllatachu rurunku?
Jesusqa rimallarantaqmi allin hallp’aman chayaq muhumantapas, chaykunan rurun: “wakin kinsa chunkata, wakintaq soqta chunkata, wakintaq pachakta ” ima.
Chay hinaqa wakin Diospa siminta uyarikuq runakunaqa allin sonqoyoq kaspan allinta rurunku.
Ichaqa manan llapankupas kaqllatachu rurunku aswanpas imaynapi tarikusqankuman hinan.
Wakin wayqe pananchiskunaqa onqosqa otaq kurakña kasqankurayku manaña munasqankuman hinachu predicanku (tupanachiy Marcos 12: 43, 44).
Chhaynapi tarikuspapas anchatan kusikunku allin willakuykuna Jehová Diospa yanapayninwan mast’arikusqanmanta (leeychis Salmo 126: 5, 6).
Muhu t’akaqpa puñusqan
13, 14. a) Pisillapi willay Marcos 4: 26 - 29 textopi tarikuq rikch’anachiymanta. b) ¿Pikunatan representan muhu t’akaq?
¿Imatan representan muhu? Jesusqa huk rikch’anachiymantawanmi rimaran, paymi niran: “Kay hinamanmi Diospa qhapaqsuyunqa rikch’akun: Huk runan muhuta hallp’aman t’akan.
Tutan puñun p’unchaytaq sayarin, muhutaq lloqsimuspa wiñan, imaynachus wiñasqantaqa manan t’akaqqa yachanchu.
Hallp’aqa kikillanmantan ruruchin: ñawpaqta q’achuta, chaymantataq espigata, hinamantañataq espigapi trigota hunt’achin, ruru poqoqtinñataq ichhunawan ichhunku, cosecha chayamuqtin ”, nispa.
¿Pitaq chay rikch’anachiypi muhu t’akaqri?
Simillankuwan cristianon kayku niq religionkunamantan ninku: “Jesusmi ”, nispa.
Ichaqa manan chhaynaqa kanmanchu, Jesusqa manan puñunmanchu, hinaspapas payqa yachanmi muhuq imayna wiñasqantaqa.
Kay rikch’anachiypi muhu t’akaqqa ñawpaq rikch’anachiypi hina Reinomanta allin willakuykunata willaqkunatan representan, paykunan Diospa Reinonmanta tukuy sonqowan willanku.
Muhutaq representan Diospa siminmanta predicasqankuta.
15, 16.
¿Imanispan Jesús rimaran muhuq wiñasqanmanta?
¿Imaynatan wiñarinku Diospa llaqtanman haykumuq runakunapas?
Jesuspa nisqan hina, muhu t’akaqqa “tutan puñun p’unchaytaq sayarin ”.
Chay nisqanwanqa manan mana allin llank’aq kasqanmantachu rimasharan, aswanpas huk runakunaq kawsasqanta hina kawsasqanmantan, paykunaqa p’unchaymi llank’anku tutataq puñunku.
Chaykamataq ‘ muhuqa lloqsimuspa wiñan ’.
Chaymi Jesusqa niran: “Imaynachus wiñasqantaqa manan t’akaqqa yachanchu.
Hallp’aqa kikillanmantan ruruchin ”, nispa.
¿Imatan Jesús chay rikch’anachiywan yachachisharan?
Chaypiqa pisi - pisimanta muhuq wiñasqantan sut’inchasharan.
“Hallp’aqa kikillanmantan ruruchin: ñawpaqta q’achuta, chaymantataq espigata, hinamantañataq espigapi trigota hunt’achin. ”
Arí, muhuqa pisi - pisimantan tiempollanpi wiñan.
Manan mayqenninchispas ratulla wiñachiytaqa atisunmanchu.
Kaqllataqmi suceden Diospa llaqtanman haykumuq runakunawanpas.
Wiñay kawsaypaq sonqoyoq runakunaqa pisi - pisimantan Jesuspa qatikuqninman tukupunku.
Huk runa Jesuspa qatikuqninman tukupuqtin, ¿pikunan kusikunku?
Rikch’anachiypi willasqan hina, ‘ ruru poqoqtinmi ’ t’akaqqa cosecha hoqariypi yanapakun.
¿Imaynapi? Rikusqanchis hina, Jehová Diosmi runakunaq sonqonpiqa Reinomanta willakuyta wiñachin.
Tiempowanmi chay runakunaqa Diosta munakuspa payman prometekunku servinankupaq.
Chaymantataq bautizakapunku.
Qhari kaqtintaq, iñiyninpi wiñarisqanman hina Diospa llaqtanpi imaymana llank’aykunapi yanapakun.
Pipas Jesuspa qatikuqninman tukupuqtinqa, muhuta t’akaqpas wakin cristianokunapas kusikunkun, manaña paykuna muhu t’akayta yanaparankuchu chaypas (leeychis Juan 4: 36 - 38).
Arí, ‘ t’akaqpas ichhuqpas kuska kusikunku ’.
Imakunatan yachachiwanchis
18, 19. a) ¿Imaynatan iskaynin rikch’anachiymanta yachasqanchis yanaparasunki?
b) ¿Imamantan qatimuq estudiopi yachasunchis?
¿Imakunatan yacharanchis Marcos libropi iskaynin rikch’anachiyta t’aqwirispanchis?
Huk llank’ayta hunt’ananchismantan yacharanchis: Reinomanta allin willakuykunatan predicananchis.
Ama nisunchu kayraykun haqayraykun mana predicayta atinichu nispaqa, nitaq nisunchu ima sasachakuykunapipaschá tarikuyman nispapas (Ecl.
11: 4). Yachallaranchistaqmi Diospa llank’aysiqmasin kasqanchista, chayqa ancha allinmi.
Jehová Diospa yanapayninwanmi Bibliamanta yachachisqanchis runakunaqa wiñarinku, chhaynapin payqa kallpachakusqanchista bendicen uyarikuq runakunaq kallpachakusqankutapas.
Chaymantapas manan pitapas obligasunmanchu cristiano kananpaqqa, manataq imaraykupas pisipananchischu runakuna Diospa munayninta mana ruwaqtinkuqa.
Allin willakuykuna willaypi ñawparisqanchisqa Diospaq hunt’aq kasqanchismantan dependen, Diospa Reinonmanta ‘ allin willakuykunata [...] willasqanchismantawan, chhaynapi llapa suyukuna yachananpaq ’.
¿Imatawanmi Jesús yachachiran mosoq cristianokuna imayna wiñarisqankumanta, Diospa Reinonta willaymantapas?
Chayta yachanapaq qhawarisunchis huk rikch’anachiykunamantawan.
Qatimuq estudiopin chaykunamanta yachasunchis.
Qhawariy Georg Fjölnir Lindal iñiqmasinchismanta, paymi predicaran Islandiapi (2005 wata Anuario de los testigos de Jehová, nisqa qelqapi 210, 211 paginakunata).
Qhawarillaytaq Irlanda nacionpi tukuy sonqowan wayqe pananchiskunaq predicasqankuta, unay watakunaña predicaranku chaypas runakunaqa manan uyarikurankuchu (1988 wata Anuario de los testigos de Jehová, nisqa qelqapi 82 - 99 paginakunata).
Ichaqa kaytan yuyarinanchis, kay rikch’anachiypi willasqan muhuqa manan mana valeqmanchu tukupun nitaq ismupunpaschu.
Aswanpas lloqsimuspa wiñan poqonankama (Qhaway 1980 wata 1 noviembre La Atalayata 17 - 19 paginakunapi).
Griego simipi “kikillanmanta ” nisqa simiqa Hechos 12: 10 textollapiwanmi rikhurin, chaypin nishan: ‘ Fierro punkun kikillanmanta kicharikurqan ’, nispa.
• ¿Imakunapin rikch’akun muhu t’akay Reinomanta allin willakuykunata willaywan?
• ¿Imatan Jehová Dios ancha allinpaq qhawarin Reinomanta willaqkunapi?
• Jesuspa willasqan hina, ¿imapin rikch’akun muhuq wiñasqan huk runa Jesuspa qatikuqninman tukupusqanwan?
• ¿Imanaqtinmi t’akaqpas ichhuqpas kuska kusikunku?
[18 paginapi dibujokuna fotokunapiwan]
¿Imanaqtinmi Jesús Reinomanta willaqkunaq ruwasqanta muhu t’akaqpa llank’asqanwan rikch’anachiran?
[21 paginapi fotokuna]
Allin hallp’aman rikch’akuq runakunaqa atisqankuman hina tukuy sonqo Diospa Reinonmanta willanku
[23 paginapi fotokuna]
Diosmi muhutaqa wiñachin
Manan yachanchischu mayqenchus aswan allin kananta
“Tutamanta muhuykita tarpuy, ch’isinkamapas llank’ashallaypuni, manan yachankichu mayqenchus aswan allin kananta. ” (ECL.
11: 6.)
¿Imanaqtinmi huch’uyaykukuq kayta yachachiwanchis?
CHAKRA llank’aqqa pacienciayoqmi kanan.
Muhuta t’akaspaqa suyananmi pisi - pisimanta wiñananta.
Hallp’a allin kaqtinqa muhukunaqa pampamanta lloqsimuyta qallarinku.
Wiñaspataq ruruyta qallarinku.
Allinta poqoroqtintaq, listoña kashan cosechanapaq.
Admirakunapaqmi muhuq imayna wiñasqanta qhawariyqa.
Hinaspapas yachachiwallanchistaqmi huch’uyaykukuq kayta.
Ñoqanchisña muhuta tarpunchis qarpanchis chaypas, Jehová Diosllan wiñachiqqa (tupanachiy 1 Corintios 3: 6).
¿Imakunatan ñawpaq estudiopi yacharanchis?
Ñawpaq estudiopi yachasqanchis hina, Jesusmi rikch’anachiran Reinomanta allin willakuykuna willasqanchista muhu t’akaqpa llank’asqanwan.
Imaymana clase hallp’amanta rikch’anachiypi muhuqa allinña karan chaypas, runakuna imayna sonqoyoq kasqankumantan dependen rurunanpaq otaq mana rurunanpaqpas.
Hukkaq rikch’anachiypitaq kayta yacharanchis: muhu t’akaqqa manan entiendenchu imaynata huk runa Jesuspa qatikuqninman tukusqanta.
Chaypin yacharanchis runakunaqa Diospa atiyninwan Jesuspa qatikuqninman tukupusqankuta, mana runakunaq kallpachakusqanraykuchu.
Kunanqa Jesuspa willasqan kinsa rikch’anachiykunamantawan t’aqwirisunchis: mostaza muhumanta, levaduramanta, challwa hap’ina llikamantawan.
Mostaza muhumanta rikch’anachiy
3, 4.
¿Imakunatan sut’inchan mostaza muhumanta rikch’anachiy?
Mostaza muhumanta rikch’anachiyqa Marcos 4 capitulopin willakullantaq, chaypin iskay yachachikuykunata sut’inchashan, hukninpi, Reinomanta allin willakuykunata uyarispa askha runakuna Diospa llaqtanman hayk’umusqankumanta, iskaypitaq, pakaykusqa kasqankumanta.
Jesusmi niran: “¿Imamanmi Diospa qhapaqsuyunta rikch’anachisunchis?
Chayri, ¿ima rikch’anachiy simiwantaq tupanachisunchis? Hallp’aman t’akasqa mostaza muhu hinan, kay muhun llapa muhumantapas aswan huch’uylla, t’akasqataqmi wiñan, hinaspan lliw qorakunamanta aswan hatun rikhurin, k’allmachakuntaq hatuchaqkunata, chay hinapin phalaq animalkunapas llanthunpi q’esachakunku ”, nispa.
Kay rikch’anachiypin Jesusqa rimaran ‘ Diospa reinon ’ wiñarisqanmanta, chay wiñarisqanmi rikukun Reinomanta allin willakuykuna hinantinman mast’arikusqanpi, 33 watamantapacha Diospa llaqtan imayna wiñarisqanpiwan.
Mostaza muhuqa sinchi huch’uyllan, chaymi mayninpi mostaza muhuta tupanachikuran sinchi huch’uy kaqkunawan (tupanachiy Lucas 17: 6).
Chay muhuqa sinchi huch’uyllaña chaypas, wakin cheqaskunapiqa 3 otaq 5 metrotaraqmi wiñan. K’allmankunapas rakhun, chaymi mostazataqa sach’a nisparaq sutichakunman.
¿Imaynatan Diospa llaqtan ñawpaq tiempopi wiñariran?
Ñawpaq tiempopin Diospa llaqtanqa qallariran 120 Jesuspa qatikuqninkunawan, paykunan 33 watapi Pentecostés fiesta p’unchaypi santo espirituwan hawisqa karanku.
Qallariypiqa pisillaña karanku chaypas, pisi tiempollamantan waranqanpi runakuna Diospa llaqtanman haykumuranku (leeychis Hechos 2: 41; 4: 4; 5: 28; 6: 7; 12: 24; 19: 20).
Kinsa chunka watapi hinallan Diospa llaqtanpi cosechaqkunaqa askhaña karanku, chaymi apóstol Pabloqa Colosas congregacionman carta qelqasqanpi niran: ‘ Allin willakuykunan kay pachantinpi runakunaman willasqaña kashan ’, nispa.
¡Ratullan Diospa llaqtanqa wiñariran!
6, 7. a) ¿Imaynatan Diospa llaqtan wiñariran 1914 watamantapacha?
b) Maykamaraqmi wiñarinqa?
1914 watapi Diospa Reinon hanaq pachapi takyachisqa kasqanmantapachan mostaza mallkiq k’allmankunaqa astawanraq mast’arikuran.
Diospa llaqtanpin hunt’akuran Isaiaspa profetizasqan, paymi qelqaran: “Paykunamanta aswan huch’uymi hatun aylluman tukupunqa, aswan pisipaq qhawarisqan mentasqa suyuman (otaq nacionman) tukupunqa ”, nispa (Isa.
60: 22). 1900 wata chayllaraq qallarishaqtinqa pisillan Diospa Reinonmanta allin willakuykunata willasharanku, paykunaqa manan yuyaykunkumanchu karan 2008 watapaq Jehová Diospa testigonkuna yaqa qanchis millonraq kanankuta, 230 más nacionkunapiraq Diospa Reinonmanta predicanankutapas.
Diospa llaqtanqa mostaza muhu hinan wiñariran.
Ichaqa astawanraqmi wiñarinqa.
Qhepa tiempomanqa kay pachapi tiyaq llapa runakunan Reinoq kamachisqan kanqaku.
Chay tiempopaqqa wañuchisqañan kanqaku millay runakunaqa.
Chayqa manan runakunaq kallpanwanchu sucedenqa, aswanpas Jehová Diospa atiyninwanmi (leeychis Daniel 2: 34, 35).
Chay tiempopin Isaiaspa qelqasqan hunt’akunqa, paymi niran: “Imaynan lamar - qochaqa unuwan hunt’a kashan, chay hinan kay pachaqa Señor Diosta reqsiq runakunawan hunt’a kanqa ”, nispa (Isa.
11: 9).
a) Mostaza muhumanta rikch’anachiypi, ¿pikunatan representan phalaq animalkuna?
b) ¿Imakunamantan kunan tiempopi pakaykusqa kashanchis?
Jesusmi niran, chay sach’apin otaq Diospa Reinonpin “phalaq animalkunapas llanthunpi q’esachakunku ”, nispa.
Chay phalaq animalkunaqa manan, imaymana clase hallp’amanta rikch’anachiypi phalaq animalkuna hinachu Reinoq enemigon kanku.
Mostaza muhu rikch’anachiypi phalaq animalkunaqa allin sonqoyoq runakunatan representan, paykunan congregacionman haykumunku pakaykusqa kayta munaspanku.
Chay runakunaqa ñan pakaykusqaña kashanku kay pachapi imaymana qhelli ruwaykunamanta (tupanachiy Isaías 32: 1, 2).
Jehová Diosmi Reinonta rikch’anachillarantaq huk hatun sach’awan, khaynatan niran: “Israelpa alto orqonmanmi mallkimusaq, raphisapan kanqa, allintan rurunqapas, sumaq cedromanmi tukupunqa.
Imaymana rikch’aq animalkunan llanthunpi tiyanqaku, k’allmanpitaqmi imaymana urpichakuna q’esachakunqaku ”, nispa (Eze.
17: 23).
Levaduramanta rikch’anachiy
9, 10. a) ¿Imatan Jesús yachachiran levadura rikch’anachiywan?
b) ¿Imawanmi astawanqa Biblia levadurata tupachin? ¿Ima tapuytan kutichisunchis?
Jesuspa qatikuqninman runakuna imayna tukupusqankuqa manan runakunaq reparasqanchu.
Chaytan Jesusqa willaran kay rikch’anachiymanta rimaspa, paymi niran: “Hanaq pacha qhapaqsuyuqa qonchumanmi (otaq levaduramanmi) rikch’akun.
Huk warmin qonchuta kinsa tupuy hak’upi chapun, hinan llapanta poqochin ”, nispa. ¿Imatan representan levadura?
¿Imaynatan tupan Reinomanta allin willakuykunaq mast’arikusqanwan?
Bibliaqa sapa kutillanmi levadurata tupachin huchawan.
Apóstol Pablon levaduramanta rimaspa tupanachiran Corinto congregacionpi huk huchallikuq cristiano kashasqanwan.
Chay hinaqa, Jesús levadura rikch’anachiymanta rimashaspa, ¿mana allinkaq wiñarisqanmantachu rimashanman karan?
¿Ima ofrendapin Israel runakuna levadurayoq t’antata Jehová Diosman haywaqku?
Manaraq chay tapuyta kutichishaspa kinsamanta yachasunchis.
Hukkaqpi, Jehová Diosña kamachiran Pascua fiestapi mana levadurayoq t’antata ruwanankuta chaypas, huk kutikunapiqa chaskiranmi.
Israel runakunaqa imaymana qosqanmanta Diosta agradecekuspan sumaqta kawsanapaq ofrendapi levadurayoq t’antata haywaqku.
Chay ofrendata haywaspaqa mikhuqkun, chayqa llapan mikhuqkunaq kusikunankupaqmi karan (Lev.
7: 11 - 15).
Biblia imamantapas rimaqtin, ¿imakunawanmi mayninpi rikch’anachin?
Iskaykaqpi, Bibliapiqa mayninpin imatapas mana allin kaqwan rikch’anachikun, mayninpitaq ichaqa allin kaqwan rikch’anachikun.
1 Pedro 5: 8 textopin Satanasta rikch’anachikun huk leonwan, chaymi rikuchin millay manchakunapaq hina kasqanta.
Apocalipsis 5: 5 textopin ichaqa Jesusta rikch’anachikullantaq leonwan, chaypin Jesusta sutichakun ‘ Judá ayllumanta León ’, nispa.
Chaypiqa leonta rikch’anachikushan chanin kaywan mana manchakuq kaywan ima.
Levaduramanta rikch’anachiy, ¿imatan yachachiwanchis imaynatachus huk runa Jesuspa qatikuqninman tukupusqanmanta?
Kinsakaqpitaq, Jesusqa manan niranchu: “Masaman levadurata churaqtinmi poqorospa manaña imapaqpas valenchu ”, nispa.
Aswanpas t’antata imayna ruwanamantan willasharan.
Rikch’anachiypi t’antata masaq warmiqa yachashaspan masaman levadurata churaran, chay churasqanqa allinmi karan.
Levaduraqa masawan tupachisqataq kasharan chayqa, manan warmiqa rikuranchu imaynatachus levadura masata poqochiran chayta.
Chayqa yuyarichiwanchis muhu t’akaq runa tutapi puñuq rikch’anachiymanta.
Jesusmi niran: ‘ Muhuqa lloqsimuspa wiñan, imaynachus wiñasqantaqa manan t’akaqqa yachanchu ’, nispa.
Chhaynallatataqmi runakunapas Jesuspa qatikuqninman tukupunku runakunaq mana reparasqallan.
Qallariypi manaña reparanchischu chaypas, bautizakuqtinqa sut’itan rikunchis Jesuspa qatikuqninman tukupusqanta.
Levaduraqa llapan masatan poqochin, ¿imatan chay yachachiwanchis allin willakuykuna predicakusqanmanta?
Pipas Jesuspa qatikuqninmanqa tukupun runakunaq mana reparasqallanmi.
Chaymantapas levaduramanta rikch’anachiyqa kaytawanmi sut’inchan: Reinomanta allin willakuykunaqa pachantinmanmi mast’arikun.
Levaduraqa ‘ kinsa tupu hak’utaqa ’ llapantan poqorachin.
Chhaynallataqmi Jesuspa qatikuqninkuna yapakunanpaq Reinomanta allin willakuykunapas hinantinman mast’arikun “kay pachaq k’uchunkunakamaraq ”.
¡Ñoqanchispas anchatan kusikunchis chay llank’aypi yanapakusqanchismantaqa!
Challwa hap’ina llika
15, 16. a) Pisillapi willay challwa hap’ina llikamanta rikch’anachiyta. b) ¿Imatan representan challwa hap’ina llika?
¿Imatan Jesús chay rikch’anachiywan sut’incharan? Jesuspa qatikuqninkunaq yapakusqanqa allinmi, ichaqa chay qatikuqninkunaq imayna kasqankun aswan allinqa.
Chaytan Jesusqa challwa hap’ina llikamanta rikch’anachiywan sut’incharan, khaynatan niran: “Hanaq pacha qhapaqsuyuqa challwa hap’ina llikamanmi rikch’akullantaq.
Llikata lamar - qochaman challwaqkuna wikch’uykuqtinkutaq, tukuy imaymana rikch’aq challwakunata hap’in ”, nispa.
Challwa hap’ina llikaqa imaymana clase challwakunatan hoqarin, chayraykun challwa hap’ina llikaqa rikch’akun Reinomanta allin willakuykuna predicaywan.
Chaymantan Jesús niran: “Llikaman hunt’aqtinñataq qocha pataman horqomunku, hinaspan tiyaykuspa allin challwakunata canastaman akllanku, mana allinkunatataq wikch’upunku. Chay hinallataqmi kay tiempo p’uchukapuqtinpas [“ p’uchukapunanpaqña kashaqtinpas ”, NM] kanqa.
Angelkunan hamuspanku chanin runakuna ukhumanta mana chanin runakunata t’aqanqaku, hinaspan nina rawrashaq hornoman wikch’uykunqaku.
Chaypin waqaypas kiru k’achachachaypas kanqa ”, nispa.
¿Ima tiempopin aparikun challwa hap’ina llikamanta rikch’anachiypi runakunata t’aqakusqan?
Jesús chay runakuna t’aqaymanta rimashaspa, ¿ovejakunata cabrakunamanta t’aqanan tiempomantachu rimasharan?
Ovejakunataqa cabrakunamanta t’aqakunqa manchay ñak’ariy tiempopin, challwa hap’ina llikamanta rikch’anachiypi runakuna t’aqaymi ichaqa apakun ‘ kay tiempo p’uchukapunanpaqña kashaqtin ’.
* Chay tiempopin kunan kawsashanchis, kay tiempoqa manchay ñak’ariypin tukukapunqa.
Chhaynaqa, ¿imaynatan kay tiempopi runakunata t’aqakushan?
18, 19. a) ¿Imatan kunan tiempopi ruwakushan allin challwakunawan mana allin challwakunawanpas?
b) ¿Imatan allin sonqoyoq runakuna ruwananku?
(Willakuytawan qhaway.)
Kunan tiemponchiskunapiqa waranqa - waranqanpin challwaman rikch’akuq runakuna Diospa llaqtanman hamushanku.
Wakinninkuqa Jesuspa wuñupusqanta yuyarinapaq huñunakuymanmi hamunku, wakintaq llapa huñunakuykunaman, hukkunataq ñoqanchiswan Biblia estudiayta qallarinku.
Ichaqa ¿llapankuchu rikuchinku cheqaq cristiano kasqankuta?
Llapankutaña ‘ qocha pataman horqomunku ’ chaypas, allin challwakunallatan canastamanqa akllakun, chay canastakunaqa representan congregacionkunatan.
Mana allin challwakunataqa wikch’upunkun, tiempowantaq nina rawrashaq hornoman wikch’uyunku, chayqa representan wiñaypaq wañunankutan.
Mana allin challwakunaman rikch’akuq runakuna ukhupin kashanku, ñoqanchiswan Bibliata estudiaqkuna, paykunan tiempoq pasasqanman hina Biblia estudiayta saqepuranku.
Chaypin kashallantaq Jesuspa yupinta mana qatikuyta munaq wakin wayna sipaskuna, cristiano tayta mamankuq uywasqanña karanku chaypas, paykunaqa manan Jehová Dios serviyta decidikurankuchu, wakinninku decidikurankuña chaypas pisi tiempollamantan Dios serviyta saqepuranku (Eze. 33: 32, 33).
* Llapan allin sonqoyoq runakunaqa manaraq juicio p’unchay chayamushaqtinmi “canastaman ” otaq congregacionman haykunanku chayllapitaq qhepakunankupas pakaykusqa kanankupaq.
20, 21. a) ¿Imakunatan yacharanchis kinsantin rikch’anachiykuna t’aqwirisqanchispi?
b) ¿Ima ruwanaykipaqmi decidisqa kashanki?
¿Imatan yacharunchis Jesuspa kinsa rikch’anachiykuna rimasqanmanta?
Mostaza muhu rikch’anachiypin yacharanchis Diospa llaqtanman askha runakunaq haykumusqanmanta.
Manan imapas hark’anmanchu Diospa Reinonmanta allin willakuykuna pachantinpi willakunantaqa (Isa.
54: 17). Chaymantapas, chay sach’aq “llanthunpi ” pakaykuqkunaqa Satanasmanta, kamachisqan pachapi imaymana millay ruwaykunamantawanmi pakaykusqa kanku.
Levaduramanta rikch’anachiypin yacharanchis Jehová Diospa yanapayninwan runakuna Jesuspa qatikuqninman tukupusqankuta.
Imaynan runakunaq mana rikusqallan levaduraqa llapan masata poqorachin, chay hinan runakunaq mana reparasqallan runakunapas Jesuspa qatikuqninman tukupunku.
Challwa hap’ina llikamanta rikch’anachiypitaq yacharanchis: mana llapa Diospa siminmanta yachaqkunachu Jesuspa qatikuqninman tukupusqankuta.
Wakin runakunaqa, mana allin challwamanmi rikch’akunku.
¡Anchatan kusikunchis Jehová Dios allin challwaman rikch’akuq askha runakunata llaqtanman pusamusqanmanta!
Chaytan yachanchis askha nacionkunapi Diospa llaqtan wiñarisqanta qhawarispa.
Chayqa Jehová Diospa yanapayninwanmi ruwakushan.
Chay rikch’anachiykunamanta yachaspaqa llapallanchismi tukuy sonqowan kay yuyaychayta kasukunanchis: “Tutamanta muhuykita tarpuy, ch’isinkamapas llank’ashallaypuni, manan yachankichu mayqenchus aswan allin kananta, ñawpaq tarpusqachus icha qhepakaqchus, icha iskayninchus allinkama kananta ” (Ecl.
11: 6).
Kay revistan ñawpaqpi yachachisqanta kunanqa huknirayta yachachinqa. Chay ñawpaq yachachiykunan tarikushan 1992 wata 15 junio La Atalayapi, 17 - 22 paginakunapi; 1976 wata 15 marzo La Atalayapi, 173 - 191 paginakunapi.
Mateo 13: 39 - 43 textopi rikch’anachiypas ‘ kay tiempopin ’ hunt’akullantaq, challwa hap’ina llikamanta rikch’anachiy hina.
Kunan tiempopiqa mana samaspan runakunataqa t’aqakushan, imaynan Diospa Reinonmanta allin willakuykuna willaypas, runakunata Jesuspa qatikuqnin kanankupaq yanapaypas ruwakushan hinata (Qhaway, 2000 wata 15 octubre, La Atalayata 25, 26 paginakunata; Adoremos al único Dios verdadero, nisqa librota 178 - 181 paginakunata, 8 - 11 parrafokunata).
¿Mana allinpaq qhawarispachu angelkuna wikch’upunkuña manaña Diospa llaqtanwan huñukuq runakunata, Biblia estudiayta saqepuq runakunatapas?
Sichus pipas Diospa llaqtanman kutinpuyta munan chayqa, tukuy munakuywanmi Jehová Diosqa chaskinqa (Mal.
3: 7).
¿Imaynatan kutichiwaq?
• Mostaza muhumanta rikch’anachiy, ¿imatan yachachiwanchis Diospa llaqtan imayna yapakusqanmanta, pakaykusqa kasqanmantapas? • ¿Imatan representan levaduramanta rikch’anachiy?
¿Imatawanmi Jesús chay rikch’anachiywan yachachisharan Reinomanta willakuykuna imayna aparikunanmanta?
• ¿Imatan yachanchis challwa hap’ina llikamanta rikch’anachiywan?
• ¿Imatan ruwananchis allin challwakunawan kuska ‘ canastapi ’ kashanallanchispaq?
[25 paginpai dibujokuna fotokunapiwan]
Mostaza muhumanta rikch’anachiy, ¿imatan yachachiwanchis Diospa llaqtan imayna yapakusqanmanta?
[26 paginapi dibujo]
¿Imatan yachanchis levaduramanta rikch’anachiywan?
[28 paginapi dibujo]
¿Imatan representan allin challwakunamanta mana allin challwakunata t’aqakusqan?
Jehová Diospa Siminqa kawsaqmi
Corinto llaqtapi cristianokunaman qelqasqa cartakunamanta akllasqa yachachikuykuna
PHISQA chunka phisqayoq watapin apóstol Pablo Éfeso llaqtaman chayaran.
Kaywanqa kinsa kutitañan llaqtan - llaqtanta purisharan predicaspa.
Chaymantapas Corintopi cristianokuna Pabloman cartata apachimusqaku wakin ruwanankumanta tapukunankupaq.
Chayraykun payqa paykunaman huk cartata qelqaran.
Qhepamanqa huk cartatawanmi paykunaman qelqaran.
Chay iskay cartakunamanta yachayqa allinninchispaqmi kanqa.
Corinto llaqtapi kawsayqa askhapin rikch’akun kay tiemponchisman, chaymantapas chay llaqtapi cristianokuna hinan askha pruebakunapi tarikunchis.
“MAKILLA KASHAYCHIS ”,“ ALLINTA SAYAYCHIS ”, “ALLINTA KALLPACHAKUYCHIS ”
(1 Cor.
1: 1 – 16: 24)
Pablon qelqaran: “Wawqe - panaykuna, [...] valekuykichis, llapallaykichis ch’ulla yuyaylla kanaykichispaq ”, nispa.
Chay cristianokunaqa Jesucristo hinan kananku karan, paymantaqa ‘ manan wak teqsitaqa churanankuchu ’ karan.
Chaymantapas rimaranmi huk cristiano qhelli huchaman urmasqanmanta, hinaspan kamachiran: “Chay huchallikuq runataqa qankuna ukhumanta qarqoychis ”, nispa.
Nillarantaqmi: “Cuerpoqa manan qhelli huchapi purinapaqchu, aswanpas Señorta servinapaqmi ”, nispa.
‘ Cartapi tapukamusqankumantataq ’ allin yachachikuykunata qoran casadokunapaq solterokunapaqpas.
Chaymantapas rimallarantaq cristianokuna pikunata kasukunankumanta, imayna huñunakunankumanta, wañupuqkuna kawsarimunankumantapas.
Tukuyninpitaq niran: “Makilla kashaychis, iñiypi allinta sayaychis, qhari hina puriychis, allinta kallpachakuychis ”, nispa.
Tapuykuna kutichiykunapiwan:
7: 33, 34.
Kay texton casadokunamanta nin: ‘ Kay pacha kaqkunapin yuyanku ’, nispa. ¿Imakunataq chaykunari?
Casadokunaqa llakikunku mikhunamanta, p’achamanta, wasimanta, hukkunamantawan, chaykunan ‘ kay pacha kaqkunaqa ’, manan kay pachapi mana allin kaqkunachu.
11: 26.
¿Hayk’a kutitan Jesuspa wañusqanta yuyarikunan, hayk’aqkamataq chayta ruwakunan?
Pabloqa manan niranchu: “Sapa kutilla yuyariychis ”, nispaqa, aswanmi niran:“ Sapa kuti kay t’antata mikhuspaykichisqa, kay vinotapas ukyaspaykichisqa, Señorpa wañusqantan willankichis ”, nispa.
Hanaq pachapaq akllasqakunan chayta ruwanku watapi huk kutillata, 14 p’unchay nisán killapi.
¿Hayk’aqkamataq chaytari ruwananku? Hanaq pachaman pusaqninku Señor Jesús “hamunankama ”.
13: 13. ¿Imaynapin munakuy aswan chaniyoq iñiymanta suyakuymantapas?
‘ Suyashasqanchiskuna ’ chayamuqtin, ‘ cheqaqtapuni chaskinanchispaq yuyasqanchis ’ hunt’akuqtinqa, manañan kunan hinachu iñiyninchis suyakuyninchispas kanqa.
Munakuymi ichaqa manan hayk’aqpas tukunqachu, chaymi Biblia nin: ‘ Munakuyqa iñiymanta suyakuymantapas aswan chaniyoqmi ’, nispa.
15: 29. ¿Kananchu “wañusqakunaq sutinpi bautizachikuqkuna ”?
Paykunaqa wañunankukaman Diospa munayninta hunt’ananku hanaq pachaman kawsarinankupaq.
Chayraykun Traducción del Nuevo Mundo chay textota khaynata t’ikran: “Wañunankupaq bautizachikuqkuna ”, nispa.
1: 26 - 31; 3: 3 - 9; 4: 7.
Hatunchakuyta munaspaqa Jehová Diospa ruwasqallanwanmi hatunchakunanchis.
2: 3 - 5.
Apóstol Pablo Corinto llaqtaman chayaspaqa yaqapaschá sonqollanpi niran: “Manachus hina kay llaqtapiqa pipas uyariwanmanchu, kaypiqa sinchi mast’arisqan kashan yachaysapa griego runakunaq yachaynin costumbrenkunapas ”, nispa.
Ichaqa manan chayta manchakuspachu manaña predicaran.
Ñoqanchispas predicasqanchisrayku sasachakuykunapi rikukuqtinchisqa manan pisipananchischu.
Aswanpas apóstol Pablo hina, Jehová Diosmanta kallpata mañakunanchis allin willakuykunata willashanallanchispaq.
2: 16.
‘ Cristoq yuyaynin yuyayniyoq kayqa ’ Cristoq yuyayninta allinta yachaymi, pay hina yuyaykuymi, imayna sonqoyoq kasqanta allin reqsiymi, imatapas pay hina ruwaymi.
Chaypaqmi allinta estudiananchis kay pachapi kashaspa Diosta imayna servisqanmanta.
3: 10 - 15; 4: 17.
Chayman hinataq kallpachakunanchis aswan allinta yachachinapaq.
Mana chayta ruwasunchu chayqa, estudiachisqanchiskunaqa saqepunkumanmi Dios serviyninkuta pruebakunapi tarikuqtinku.
6: 18.
“Qhelli huchapi puriymanta [ayqekunapaqqa] ” manan televisionpi revistakunapipas qhawanachu qhelli hucha ruwasqankuta (pornografía nisqata), manan qhellikunata rimanachu, manan qhari kayninchista otaq warmi kayninchista qhaqokunachu, manan qhelli huchapi yuyaykunachu, manataq mana casarakuyta munashaspa hukkunaq sonqonta suwanachu; kay ruwaykunan qhelli huchaman urmachiwasunman.
7: 29.
Casado warmi qhariqa manan kusichinakuyllatachu maskhananku, aswanpas Diospa Reinontan ñawpaqta maskhananku.
10: 8 - 11.
Israel runakunaqa Jehová Diostan phiñachiranku Moisesmanta Aaronmantapas rimapakusqankuwan.
Chayraykun cuidakunanchis ama rimapakuq kananchispaq.
16: 2.
Allin willakuykuna willakushanallanpaqqa sapa kutillanmi donacionninchista qonanchis, ñawpaqmantataq yuyaykunanchis hayk’ata qonanchista.
“KAWSAYNIYKICHISPI HUNT’ASQA - KAYTA MUNAYCHIS ”
(2 Cor.
1: 1 – 13: 14)
Apóstol Pablon yachasqa Corinto llaqtapi chay huchallikuq cristiano huchanta saqespa Diosman kutirikusqanta, chaymi wayqe panakunata niran: “Kunanqa payta pampachapuychis, hinaspa sonqochaychis [kallpachaychis] ”, nispa.
Ñawpaqkaq cartanwanmi Pabloqa sonqonkuta llakichisqa, ichaqa kunan kusisqa kasharan ‘ chay llakikuy hawa Diosman kutirikusqankumanta ’.
Tukuy imapipas ‘ allinpuniñataq kasharanku ’ chayqa, Pablon paykunata niran: “Yanapayta qoypipas allinpuni kaychis ”, nispa.
Pay contra rimaqkunamanpas kutichiranmi, hinaspa wayqe panakunaman niran: “Kusikuychis. Kawsayniykichispi hunt’asqa - kayta munaychis, yuyaychasqayta hap’ikuychis, huk sonqolla kawsaychis, thak - kaypi kawsaychis ”, nispa.
Tapuykuna kutichiykunapiwan:
2: 15, 16. ¿Imaynapin “Cristoq sumaq q’apaynin kanchis ”?
Cristianokunaqa Bibliaq nisqanta hinan kawsanchis predicanchispas.
Chhaynapin Jehová Diospaqpas allin sonqoyoq runakunapaqpas sumaq ‘ q’apay ’ hina kanchis, mana allin runakunan ichaqa asnashaqtapas hina qhawariwanchis.
5: 16.
¿Imaynapin hanaq pachapaq akllasqakuna “manaña pimantapas runa yuyayman hinachu yuyayku [nku] ”?
Paykunaqa manan wayqe panakunaq rikch’aynintachu, qolqeyoq kasqantachu, may llaqtamanta kasqantapaschu qhawanku, aswanpas cristianomasinku kasqallantan qhawanku.
11: 1, 16; 12: 11. ¿Hatunchakuspachu, mana yuyayninpichu Pablo rimaran Corinto cristianokunaman?
Wakinmi ichaqa chaytapaschá niranku apóstol Pabloq: ‘ Apostolmi kani ’ nispa defendekusqanta uyarispa. 12: 1 - 4.
¿Pitaq “paraisoman apasqa ” karan? Apóstol Pablopunin kanman karan.
¿Imaynapin chayta yachanchis? Payllan willan huk runa paraisoman apasqa kasqanmanta, hinaspapas apóstol kayninta defendesqan qhepallatan chaymanta willaran.
Pabloqa kay ‘ p’uchukay tiempopi ’ Diospa llaqtanpi sumaq kawsasqanchistan rikunman karan, chay kawsayqa paraisomanmi rikch’akun (Dan.
12: 4).
3: 5.
Kay textoq nisqan hina, Jehová Diosmi allinta yachachiwanchis predicananchispaq. Paymi yachachiwanchis Simin Qelqawan, espiritunwan, llaqtanwan ima.
Chayraykun estudiashanallanchis Bibliata, huk qelqanchiskunatapas; Jehová Diosmanta mañakushanallanchis espiritunta, mana saqespataq huñunakuykunamanpas rinanchis, chaypitaq rimayninchiswan kutichiyninchiswan Diosta hatunchananchis (Sal.
1: 1 - 3; Luc. 11: 10 - 13; Heb.
10: 24, 25).
4: 16.
Jehová Diosqa ‘ p’unchaymanta - p’unchaymi espiritunchista aswanta mosoqyachin ’. Chaymi tukuy sonqowan chaskikunanchis Jehová Diospa yanapayninta, sapa p’unchaytaq kallpachakunanchis paywan astawan hukllachakunanchispaq.
4: 17, 18.
‘ Kay pachapi ñak’ariyninchis tukukapuqlla ’ kasqanta yachaymi yanapawanchis aguantananchispaq.
5: 1 - 5.
Kay textopi Pabloq rimasqanqa allintan rikuchiwanchis hanaq pachapaq akllasqa cristianokuna maytapuni hanaq pachapi kawsay munasqankuta.
10: 13.
Maymanchus tupawanchis predicanapaq chayllapin predicananchis, manan huk llaqtakunaman otaq huk lawkunaman predicaq rinanchischu mana chayman kachasqa kaspaqa.
13: 5.
Cristianokunaqa ‘ kikinchistan t’aqwikunanchis allinpunichus iñiypi kashasqanchista ’, chaypaqmi qhawarikunanchis Bibliaq nisqanman hinachus kawsashanchis icha manachus chayta.
Chaymantapas ‘ kikinchista reqsikunanchis ’, chaypaqmi qhawarikunanchis Dioswan imayna kasqanchista, ‘ yuyayninchispi allinkaqta mana allinkaqta reparasqanchista ’, imaynatan hunt’ashanchis Dios serviyninchista chaytapas.
Kay iskay cartakunapi apóstol Pabloq qelqasqanqa allintan yanapawanchis Diospa munayninta ruwaspallapuni purinanchispaq.
[30, 31 paginapikuna foto]
¿Imatan Pablo nisharan “sapa kuti kay t’antata mikhuspaykichisqa, kay vinotapas ukyaspaykichisqa ” nisqanwan?
Sasa tiempokunapin kawsashanchis
BIBLIAN willaranña ‘ sasa tiempokunapi ’ kawsananchista, chay tiempotan suticharan ‘ tukukuy qaylla p’unchaykuna ’, ‘ qhepa p’unchaykuna ’, nispa.
Jesuspas rimaranmi chay tiempomanta yachachisqankuna hayk’aqchus kay pacha ‘ p’uchukapunanpaqña kananmanta ’ tapuqtinku.
¿Chay tiempopiñachu kawsashasunman?
Qatiqninpi qhawarisun imata Biblia willaranña kay tiemponchiskunamanta chayta, qhawallasunchistaq kay tiempopi kawsay imayna kasqanmanta willakuykunatapas.
Biblian kayta willaranña: teqsimuyuntinpi guerrakuna kananmanta.
Kay willakuymi kan: “Cristoq nacesqanmantapacha 1900 watakamaqa askha runakunan wañuranku guerrakunapi, ichaqa kay pachak wata qhepallapin kinsa kuti aswan askharaq runakuna wañuranku guerrakunapi ” (Instituto Worldwatch).
Biblian kayta willaranña: yarqaykuna, onqoykuna kananmanta.
Kay willakuymi kan: 2004 watapaqmi yaqa 863 waranqaq waranqan runakuna tullullaña kasharanku mana allinta mikhusqankurayku, 2003 watamantaqa qanchis waranqaq waranqanmi yapakuran (Organización de las Naciones Unidas para la Agricultura y la Alimentación).
teqsimuyuntinpi yaqa 1.000 millón runakuna mana tiyanapaq hina wasikunapi tiyashanku, 2.600 millón runakunaq wasinkupi mana desagüe nitaq q’opa wikch’unankupas kanchu, 1.100 millón runakunapaqtaq mana kanchu agua potable nisqa wasinkupi (Instituto Worldwatch).
phisqa pachak waranqaq waranqan runakunan chukchu onqoywan kashanku, tawa chunka waranqaq waranqan VIH / sida onqoyniyoq kashanku, 2005 watapaqtaq waranqaq waranqan soqta pachak waranqan wañuranku tisis onqoymanta (Organización Mundial de la Salud).
Biblian kayta willaranña: kay pachata waqllichinankumanta, tukuchinankumanta.
Kay willakuymi kan: “Runakunaq imaymana ruwasqankuwanmi askha sach’akuna animalkunapas chinkapushanku, chaykunaqa runakunaq mana allinninpaqmi ”.
Chaymantapas, “ñawpaqpi sach’akuna, mayukuna, hallp’apas imaymana qowasqanchismantaqa, kunanqa kuskanmanta aswan pisillatañan qowanchis ” (informe de la Evaluación de los Ecosistemas del Milenio).
“Runakuna wayrata imaymanawan qhellichasqanraykun kay tiyasqanchis pacha q’oñirishan, climapas sinchi millaymanmi tukupushan chaymi kay pachaqa tukukuyninmanña chayashan. ”
(Instituto Goddard de Estudios Espaciales, NASA.) Biblian kayta willaranña: pachantinpi Diospa Reinonmanta allin willakuykuna willasqa kananmanta.
Kay willakuymi kan: 2007 watapin 6.957.854 Jehová Diospa testigonkuna waranqa tawa pachak millón horata hina predicaranku Diospa Reinonmanta 236 llaqtakunapi (Anuario de los testigos de Jehová 2008).
Qhawasqanchis hina, Bibliaqa willaranña runakuna sinchi sasachukuykunapi tarikunankuta, ichaqa manan mana allinkunallachu kanan karan.
Jesusmi willaran Diospa Reinon chayamunanmanta “allin willakuykuna ” kay tiempopi willakunanta.
¿Imataq Diospa Reinonri?
¿Tukuchinmanchu runakunaq llakikuyninta?
¿Imatan chay Reino qosunkiman?
[3 paginapi willakuy]
Biblia willaranña kay tiempopi imayna kawsay kananmanta
Pisi tiempollamantan kay pacha paraisoman tukunqa
“Yayayku hanaq pachapi kaq, sutiyki yupaychasqa kachun, Qhapaqsuyuyki [“ Reinoyki ”, NM] hamuchun, munayniyki kay pachapi ruwakuchun, imaynan hanaq pachapipas ruwakun hinata. ”
JESUSPA kay mañakusqantaqa “yayayku ” nispa sutichakun, chay mañakuymi runakunaman huk sumaq suyakuyta qon.
Jesuspa mañakusqan hina, Reinonwanmi Diosqa munayninta ruwachinqa kay pachapi, imaynan hanaq pachapipas ruwachishanña hinata.
Payqa munan kay tiyasqanchis pachata sumaq paraisoman tukuchiyta.
Qhawasunchis imapuni chay Reino kasqanta, imaynatataq kay pachata paraisoman tukuchinantapas.
Diospa churasqan gobiernon
Diospa Reinonqa huk gobiernon.
Huk gobiernotaq chayqa kananmi kamachikuqkuna, kamachikuykuna, kamachisqa runakunapas.
Chaymi qhawasunchis Diospa gobiernonmanta Biblia imanisqanta.
¿Pikunan Diospa gobiernonpi kamachikuqkuna?
Jehová Diosña Ancha Hatun Kamachikuq chaypas, Churin Jesucristotan churan gobiernonpi kamachinanpaq (Isaías 33: 22; Mateo 28: 18).
Jesusqa Taytanpa yanapayninwanmi akllaran wakin runakunata “lliw ayllumanta, rimaymanta, llaqtamanta, suyumantawan ”, paywan kuska ‘ kay pachata kamachimunankupaq ’.
¿Mayqenkunataq chay gobiernopi kamachikuykunari?
Iskay t’aqa kamachikuykunan kan. Huknin t’aqa kamachikuykunan niwanchis imakuna ruwananchista.
Jesusmi rimaran iskay aswan chaniyoq kamachikuykunamanta: “‘ Señor Diosniykitan munakunki tukuy sonqoykiwan, tukuy almaykiwan, tukuy yuyayniykipiwan ’.
Chaymi aswan chaniyoq ñawpaqkaq kamachikuyqa.
Iskaykaq aswan chaniyoqqa kaymi: ‘ Runamasiykitan qan kikiykita hina munakunki ’ ”, nispa.
Hukninkaq t’aqapi kamachikuykunataq niwanchis imakunata mana ruwananchischu chayta.
Chaykunamanta wakinmi kaykuna: “Ama pantaychischu.
Qhelli huchapi puriqkunapas, ídolo yupaychaqkunapas, wasanchaqkunapas, warmiman tukuqkunapas, qharipura t’inkikuqkunapas, suwakunapas, payllapaq kananta munaqkunapas, machaqkunapas, yanqa tunpaqkunapas, ch’achukunapas, Diospa qhapaqsuyunmanqa [gobiernonmanqa] manan haykunqakuchu ”, nispa.
¿Pikunatan chay gobierno kamachinqa?
Pikunatachus Diospa gobiernon kamachinqa chay runakunatan Jesús tupachiran ovejakunawan.
Khaynata niran: “Kunkayta uyarinqaku, ch’ulla t’aqallataq kanqa, huk michiqnillayoq ”, nispa.
Chay gobiernoq kamachikusqanpi kawsananchispaqqa manan simillanchiswanchu “Jesustan qatikuni ” nina, aswanpas kasukunanchismi.
Paymi niran: “Manan llapa ‘ ¡Señor! ¡Señor! ’ niwaqniychu hanaq pacha qhapaqsuyumanqa haykunqa, aswanpas hanaq pachapi kaq Yayaypa munayninta ruwaqllan haykunqa ”, nispa.
Chay gobiernopi kawsayta munaqkunaqa rimanankutaq hatunchanankutaq Jehová Diospa sutinta, imaynan Jesuspas ruwaran hinata.
Chaymantapas hukkuna hukkunawan munanakunanku, chay gobiernomanta ‘ allin willakuykunatapas ’ runamasinkuman willananku.
Chay gobiernoqa ‘ kay pacha tukuchiqkunatan ’ wañuchinqa
Reparasqanchisman hina Diospa Reinonqa pisi tiempollamantan kay pachamanta chinkachinqa tukuy imaymana mana allin kaqta.
¿Imaynapin chayta yachanchis?
Iskay waranqa wata hinañan Jesús willaran imakunas sucedenan karan Diospa Reinon ‘ qayllaykamushaqtin ’ chayta.
Chaykunaqa teqsimuyuntinpiñan hunt’akushan ñawpaq kaq yachachikuypi willakusqan hina.
¿Imakunan chaymanta sucedenqa?
Jesusmi niran: “Chay p’unchaykunaqa manchay ñak’ariymi kanqa, chay hinaqa manan hayk’aqpas kay pacha qallariymantapacha kunankama karqanchu, manataqmi kanqapaschu ”, nispa.
Jesusqa manan rimasharanchu runakuna kay pachata tukuchinanmantachu, aswanpas Diospa gobiernon “kay pacha waqllichiqkunata [tukuchiqkunata] ” wañuchinanmantan rimasharan.
Chay runakunaqa allinnillankuta maskhaspan kay pachata tukuchishanku, chaymi kay pachamanta ‘ t’irasqa kanqaku ’.
Diosta servispa kawsaq runakunan ichaqa ‘ kay pachapi kashanqaku ’ (Proverbios 2: 21, 22).
¿Razonllawanchu Jehová Dios chaykunata ruwanqa?
Kaywan rikch’anachisun. Wasiykipi askha inquilinoykikuna kan.
Wakinmi munay sonqo respetakuq kanku, tiempollanpin pagasunkiku alquilermanta, alquilasqayki cuartokunatapas sumaqta cuidanku.
Wakinmi ichaqa, mana qhawarikuq uma nanay kanku, manan alquilermanta pagasunkikuchu, tiyasqanku cuartokunatapas mana cuidankuchu.
Askha kutitañan paykunata anyaranki chaykunamanta, ichaqa mana uyarisunkikuchu.
¿Imatan ruwawaq?
Razonwanmi riki paykunata wasiykimanta qarqoruwaq.
Jehová Diosmi kamaran kay pachata, chaypi tukuy imaymana kaqkunatapas. Payllan ninman pikunachus kay pachapi tiyankuman chayta.
Chaymi allintaña yuyaykun mana kasukuqkunata, runamasin ñak’arichiqkunatapas chinkachinanpaq (Salmo 37: 9 - 11).
Diospa gobiernonmi kay pachata paraisoman tukuchinqa
Pisi tiempollamantan Diospa gobiernon, Jesuspa umallisqan, llapa runakunata kamachinqa.
Jesuspa nisqan hina, chay tiempopin “tukuy imapas mosoqyachisqa [kanqa] ”.
¿Imaynataq kawsay kanqa Cristo kamachikamuqtin?
Qhawasunchis Biblia imanisqanta:
Salmo 46: 9: “[Diosmi] teqsimuyuntinpi awqa - tinkuykunata [guerrakunata] qolluchin ”.
Isaías 35: 1: “Ch’inneqpas ch’aki pampapas kusikunqan, wakmanta t’ikarispan q’ochukunqa ”.
Isaías 65: 21 - 23: “Akllakusqaykunaqa llank’asqankuq rurusqantan kusisqa mikhunqaku.
Manan yanqachu llank’anqaku ”.
Juan 5: 28, 29: “Aya p’ampanakunapi lliw [yuyarisqa] kaqkunaq [Jesuspa] kunkanta uyarinanku tiempon chayamunqa ”.
Apocalipsis 21: 4: “Diosmi paykunaq ñawinkumanta tukuy weqeta pichanqa, manan wañuypas kanqañachu, manallataqmi llakikuypas, waqaypas, nanaypas kanqañachu ”.
¿Imaraykun chaykunapi iñisunman?
¿Hunt’akunqapunichu Bibliapi leesqanchis chay promesakuna?
Diospa Simin Qelqan willaranña askha runakuna mana iñinankuta.
Kay hinatan willaran: “Qhepa p’unchaykunapin millay asipayakuqkuna hamunqaku, kikinkuq millay munayninkuman hinataq kawsanqaku.
Paykunan asikuspa ninqaku: Criston hamunanpaq prometewarqanchis, ¿maytaq hamunchu?
Kunanmi qhawasunchis imarayku Bibliaq nisqanpi iñisunman chayta:
(1) Ñawpaq tiempopiñan Jehová Diosqa mana allin runakunata wañuchiran kay pachata limpiananpaq.
Noepa tiemponpi chhayna runakunata unuwan millp’uchiran.
(2) Diospa Simin Qelqaqa mana pantaspan willaran kay tiempopi imakuna sucedenanmanta.
(3) Tukuy imapas manan ‘ kamay qallariymanta ’ hinachu kashan.
Mana hayk’aq rikukusqan hinan kay pachapi rikukushan runakunaq mana allin kawsasqan, Hallp’a pachanchis qhellichasqa kasqanpas.
(4) Pachantinpi ‘ allin willakuykuna ’ predicakusqanwanmi yachanchis ‘ p’uchukay chayamunanpaqña ’ kasqanta.
Bibliamanta astawan yachayta munanki chayqa, Jehová Diospa testigonkunawan estudiawaq. Chhaynapin astawan yachanki Diospa Reinon kamachikamuqtin, wiñay kawsayman aypanaykipaq ima ruwanaykita.
Qhepamanqa tukuy imapas allinkaman kanqa.
Pisi tiempollamantan kay tiyasqanchis pacha sumaq paraisoman tukupunqa.
¿Chaypi kayta munawaqchu?
[5 paginapi willakuy]
“Tukuy imapas kaqllapunin kashanqa ” niqkunaqa pantasqatan rimashanku
[6 paginapi dibujo]
¿Chaypi kayta munawaqchu?
Familiakunapaq sumaq yachachiykuna
México llaqtayoq Míriam sutiyoq warmin niran: “Wawaykuwanqa rimallaqpuni kayku, kunan 16 watanman chayaruqtinmi ichaqa sasa paywan rimay, manañan ima munasqantapas yachaykuchu.
Cuartollanpiñan wisq’akun, manaña ñoqaykuwan rimayta munanchu ”, nispa.
Australia llaqtayoq Scott sutiyoq wiraqochan nin: “Wawaykuna huch’uyllaraq kashaspaqa allinta uyariqku ima nisqaytapas.
Kunan waynayashankutaq chayqa: ‘ Manan entiendewankikuchu ’, nispa niwanku ”, nispa.
SICHUS waynayashaq sipasyashaq wawakunata uywashanki chayqa, yaqapaschá chay tayta mamakuna hina qanpas llakikushanki wawaykikunamanta.
Ñawpaqpiqa wawaykiwan sumaqta parlata tupachiranki imaynan hatun carreteranta carrokunapas libre purinku hinata; kunanmi ichaqa chay carreterata imapas hark’ashanman hina manaña paykunawan rimayta atinkiñachu.
Italia llaqtayoq Angela sutiyoq warmi niran: “Waway huch’uychallaraq kashaspan imaymanata tapuwaq.
Kunanmi ichaqa ñoqaraq rimanaykupaq imatapas tapunay.
Mana chayqa iskay kinsa p’unchaypas mana rimaspallan kaykuman ”, nispa.
Qanpas Angela hinapaschá tarikushanki, ñawpaqpi wawayki sumaqta rimapayarasunki, kunantaq ichaqa mana imaniyuna kapun.
Imaymanamantaña rimapayanki chaypas manan ganastapaschu kutichisunki.
“¿Imaynalla kamuranki? ”
nispa tapuqtiyki: “Allinmi ” nispalla kutichisunki.
Ususiykita tapunki: “¿Imakunatataq kunan ruwarankichis escuelaykipi? ”, nispa chayqa, phiñakuq hinaraqmi kutichisunki:“ Manan imatapas ”, nispa.
“Aschatawanyá willaway ” niqtiykitaq, astawan ch’inlla qhepakun.
Manan llapankuchu ch’inlla qhepakunku, wakinqa tayta mamankuq tapusqantaqa kutichinku, ichaqa mana munaytachu.
Nigeria llaqtayoq Edna sutiyoq warmin nin: “Imatapas ususiyta kamachiqtiyqa payqa: ‘ Ama rimapayawaychu ’, niwaq ”, nispa.
México llaqtayoq Ramón sutiyoq runapas nin: “16 watayoq wawaywanqa yaqa sapa p’unchaymi rimaspa mana tupachiykuchu.
Imatapas kamachiqtiyqa: ‘ Kaytan haqaytan ruwanay ’, niwan mana ruwananrayku ”, nispa.
Rimapayaqtiyki wawayki ch’inlla qhepakun chayqa, tukuchinmanmi pacienciaykita.
Biblian nin: “Yuyaychaq mana kaqtinqa, imachus yuyaykusqakunan qollupun ”, nispa (Proverbios 15: 22).
Rusia llaqtayoq Anna sutiyoq warmin sapallan wawanta uywan, paymi nin: “Wawaypa ima munasqantapas mana yachaqtiymi mana imanakuyta atinichu, qapariytaraqmi munani ”, nispa.
Kunanmi tayta mamakuna wawankuwan allin rimanakuyta yachananku, ichaqa astawanmi qonqapushanku rimanakuyta.
¿Imarayku chay kashan? Reparay imarayku mana allin rimanakuy kasqanta
Rimanakuyqa manan rimayllachu.
Jesusmi niran: “Imachus [runaq] sonqonpi hunt’a kashan chaytan siminqa riman ”, nispa.
Chhaynaqa, hukkunawan allinta rimanakuspan yachasunman paykuna imayna kasqankuta imayna tarikusqankutapas, paykunapas ñoqanchismanta yachankuman.
Chayraykun waynayashaq sipasyashaq wawakunaqa mana hukkunawan rimayta munankuchu imaynapi tarikusqankuta imakuna yuyaykusqankuta mana reparachikunankupaq; rimaysapaña karanku chaypas qonqaylla manchaliman tukupunku.
Allin yachayniyoqkunan ninku: “Waynayashaq sipasyashaq wawakunaqa ima ruwasqankuta ima nisqankuta lliwpas qhawashanman hina sientekunku.
Chayraykun mana chhayna sientekunankupaq hukkunamanta karunchakunku, tayta mamankuwanpas manaña rimayta munankuchu ”, nispa.
Chaymantapas paykunaqa kikillankumantañan imatapas ruwayta munanku, chaymi sasa kanman paykunawan rimay.
Wiñasqankuman hinan paykunaqa tayta mamankumanta t’aqakuyta qallarinku, chaytaqa manan pipas hark’anmanchu.
Ichaqa manaraqmi listochu kashanku paykunallamanta kawsanankupaq.
Wakin ruwayninkunapiqa astawanraqmi necesitanku tayta mamanku yanapananta.
Manaña kuraqraqchu kanku chaypas, pisi - pisimantan tayta mamankuta saqepuyta qallarinku.
Wiñasqankuman hinaqa paykunallamantan imatapas ruwayta munanku, manataq pimanpas willayta munankuchu imapas yuyaykusqankuta.
Waynayashaqkunaqa amigonkunamanmi astawan imatapas willanku.
México llaqtayoq Jessica sutiyoq warmin niran: “Huch’uyllaraq ususiy kashaspaqa ima llakikuynintapas willawaqmi, kunanmi ichaqa amigankunallamanña willan ”, nispa.
Sichus wawaykikunapas chayta ruwashanku chayqa ama niychu: “Saqepuwanñan ”, nispa.
Askha wayna sipaskunata tapusqankupi kayta yachakun: Chayllaraq wayna sipasyashaqkunaqa tayta mamankuq rimapayasqantan aswan allinpaq hap’inku amigonkunaq nisqankumantaqa.
¿Imatan tayta mamakuna ruwankuman wawankuwan sumaqta rimanakunankupaq?
¿Imatan ruwawaq allin rimanakuy kananpaq?
Askha horataña hatun mana tukukuq carreteranta carroykipi rishanki, pampallataq carretera chayqa maynillanpin timontapas huk chhikanta q’ewinki; ¿imatan ruwawaq qonqaylla carreteraq muyusqanta rikuspa?
Chhayna kaqtinqa timonta q’ewinaykipacha carroyki carreteramanta mana lloqsinanpaq. Kayqa wawakuna uywaywanmi tupanman.
Askha watañapaschá wawaykikunata uywaranki mana nishuta sasachakuspalla, imaynan carrotapas pampa carreteranta mana nishuta sasachakuspalla apawaq hina.
Qonqayllan ichaqa wawayki waynayayta sipasyayta qallarispa cambiapun, ¿imatan ruwanayki?
Hukniraymantañan kunanqa wawaykita uywanayki, manaña ñawpaqpi hinañachu.
Kaykunata tapukuwaq:
▪ “Waway rimayta munaqtin, ¿kallpachakunichu paywan rimanaypaq? ”
Biblian nin: “Qolqepi ch’olqochisqa [churasqa] qori manzana hinan tiemponpipuni rimasqa simiqa ”, nispa (Proverbios 25: 11).
Chhaynaqa allin rimanakuy kananpaqqa imayratuchá allin rimanapaq kanman chaytan maskhananchis.
Chakrapi llank’aqmanta rimasunchis.
Imapas tarpusqantaqa tiempollanpin cosechanan, manan ñawpanmanchu nitaq qhepanmanchu.
Chayrayku allinta qhawariy wawayki rimay munasqan ratopi rimanaykipaq.
Australia llaqtapi Frances sutiyoq warmin sapallan ususinta uywan, paymi willakun: “Ususiymi tutankuna cuartoyman hamun ñoqawan rimaq, hinaspa huk hora hina qhepakun [...].
Chay horaqa puñunay horataq chayqa sasan paywan rimay, ichaqa chay horatan pay imaymanamanta rimapayawan ”, nispa.
KAYTA RUWAWAQ: Sichus wawayki mana rimayta munanchu chayqa, wasipi ima ruwanakunatapas kuska ruwawaqchis, maytapas riwaqchis chakipi carropipas otaq pukllawaqchispas.
Chaykunata sumaqllata ruwaqtiykiqa wawaykikuna mana manchakuspalla rimasunkikuman.
▪ “¿Reparanichu imatapuni waway niyta munashan chayta? ”
Job 12: 11 nin: “Ninri [qa] uyarispan allinta mana allinta reparan, [simipas] mikhunata malliykuspan sumaq mana sumaq kasqanta yachan ”, nispa.
Wawayki waynayashanñataq chayqa astawanmi reparanayki imatapuni niyta munan chayta.
Paykunaqa sapa kutillanmi ninku: “Wawata hinallapunin rimapayawanki ” otaq“ manan hayk’aqpas uyariwankichu ”, nispa.
Chaykunata uyarispaqa ama niychu: “Manan chhaynachu, pantashankin ”, nispaqa; aswanpas reparay imatan chaywan niyta munashasunki chayta.
Sichus wawayki: “Wawata hinallapunin rimapayawanki ” nisunki chayqa, yaqapaschá chaywan nishasunki:“ Manachus hina ñoqapi confiankichu ”, nispa; Hinaspapas: “Manan hayk’aqpas uyariwankichu ”, nispaqa kaytan nishanman:“ Entiendeway imayna sientekusqayta ”, nispa.
Chhaynaqa allintapuni reparay wawayki imatapuni niyta munan chayta.
KAYTA RUWAWAQ: Wawayki phiñasqa imatapas nisunkiman chayqa, niwaqmi: “Phiñasqan kashanki, ichaqa kallpachakushanin entiendenaypaq.
Niway imarayku niwashanki: ‘ Wawata hina rimapayawanki ’, nispayki ”, nispa.
▪ “¿Mana rimayta munashaqtinchu wawayta rimachiyta munani? ”
Biblian nin: “Thak - kaypi kawsanapaq allipunachiq runakunaqa sumaqpi kawsaspan allinta ruwanku chanin kawsayta ruruta hina cosechanankupaq ”, nispa.
Chayrayku ama huchachaq hinachu wawaykita rimapayay, aswanpas huk abogado hina sumaqta wawaykita yanapay.
Corea llaqtayoq Kyung - Joon sutiyoq wiraqochan nin: “Allin yuyayniyoq taytaqa manan wawantaqa khaynata ninmanchu: ‘ ¿Hayk’aqkamataq wawalla wawa kanki? ’
otaq ‘ ¿hayk’a kutitataq nisqayki? ’, nispa.
Askha kutitan wawaykunata chhaynata nirani, chaymantaña cuentata qokurani wawaykunaqa manan imayna rimasqallaywanchu phiñakunku aswanpas ima nisqaywanpas ”, nispa.
KAYTA RUWAWAQ: Sichus wawaykiwan parlayta munaspa imatapas tapunki, paytaq mana imatapas kutichisunkichu chayqa, amaña tapuychu aswanpas hukniraymanta parlata tupachiy.
“¿Imakunatan kunan p’unchay ruwaranki? ”
nispa tapunaykimantaqa willay imakunatan qan ruwaranki chayta, yaqapaschá paypas willasunkiman willasqaykita uyarispa.
Sichus ima ruwaytapas allinpaqchus mana allinpaqchus qhawasqanta yachayta munanki chayqa, ama niychu: “¿Imaninkin qan chay ruwaymanta? ”, nispa; aswanpas niwaq:“ ¿Imaninmi amigachayki chaymanta? ” nispa.
Kutichisqanta uyarispataq tapuwaq: “¿Imaniwaqtaq amigaykita chhayna kutichisqanmanta? ”, nispa.
Wawaykikunawan rimaspaqa ‘ usqhaylla uyariq kay, ichaqa allin yuyaywan rimay, amataq usqhayllachu phiñakuy ’.
Ama pisipaychu, aswanpas kallpachakushallay ‘ kasuchikuspa wawaykikunata uywanaykipaq, Señormanta yachachispa ’. KAYKUNATA TAPUKUY
▪ ¿Imakunatan waway ruwayta qallariran waynayasqanmantapacha?
▪ ¿Imaynatan waynayashaq wawaywan sumaqta rimanakuyman?
[31 paginapi recuadro] Kaytan ninku wakin tayta mamakuna
Italia llaqtayoq Angela sutiyoq warmi nin: “Wawayqa askhatan riman hukkunawan kashaspayku.
Chayrayku sapallayku qhepakuqtiykuqa imamantachá llapayku rimasharayku chaymanta rimashallayku ”, nispa.
Brazil llaqtayoq Donizeten nin: “Sichus wawaykunata niyku: ‘ Allinmi kay ruwasqaykichis, anchatan munakuykiku ’, nispa chayqa, paykunaqa willawallankun imamantapas ”, nispa.
Gran Bretaña llaqtayoq Dawn sutiyoq runan nin: “Huch’uychankumantapacha Bibliaq nisqanman hina uywasqa cristianokunatan tapurani chayllaraq waynayashaqtinku imayna sientekusqankuta, tayta mamankupas imayna yanapasqankuta, chay willawasqankun yanapawaran wawaykunata allinta uywanaypaq ”, nispa.
Jesuspa yachachiyninkuna
¿Imaynan kananchis runamasinchispaq?
¿Imanaqtinmi sumaq sonqo kananchis?
¿Imatan ruwasunman pipas phiñachiq hina imatapas niwaqtinchis otaq ruwawaqtinchispas?
Jesús hina kayta munanchis chayqa, llapapaqmi sumaq sonqo kananchis mana allintaña ruwawaqtinchispas cheqnikuwaqtinchispas.
Jesusmi niran: “Munakuqnillaykichistachus munakunkichis chayqa, ¿ima allintan ruwankichis?
Huchasapakunapas chay hinataqa ruwankun [...].
Munakuychis awqaykichiskunata [enemigoykichiskunata], [...] hinaspan Ancha Hatun Diospa wawankuna kankichis. Payqa mana reqsikuqninkunapaq, mana allinkunapaqpas sumaq sonqon ”, nispa.
¿Imaraykun pampachaq kananchis?
Huchallikuspanchisqa munanchismi Dios pampachawananchista.
Jesuspas yachachiranmi Diosmanta mañakuqtinchis ‘ pampachaykuwayku huchaykumanta ’ ninanchista.
Chaymantapas nillarantaq: “Runakunatachus contraykichispi huchallikusqankuta pampachankichis chayqa, qankunatapas hanaq pachapi kaq Yayaykichisqa pampachallasunkichistaqmi.
Ichaqa contraykichispi runakunaq huchallikusqankuta mana pampachankichischu chayqa, manallataqmi Yayaykichispas huchallikusqaykichiskunata pampachasunkichischu ”, nispa.
¿Imaynatan familianchiswan kusisqa kawsasunman?
Jesús manaña kayk’aqpas casarakuranchu chaypas, askhatan familiakunaqa paymanta yachankuman.
Qhawasunchis imaynatan Jesuspa wakin yachachikuyninkuna ruwasqankunapas yanapawasunman chayta.
Qosaqa tukuy sonqowanmi señoranta munakunan.
Jesusqa llapa runakunatan munakuran, chaymantan qosakuna allinta yachankuman.
Paymi yachachisqankunaman niran: “Mosoq kamachikuytan churapuykichis: Qankunapura munanakuychis ”, nispa.
Tukuy sonqowan munanakunankupaqtaq niran: “Imaynan ñoqapas munakuykichis, ahinata qankunapas munanakuychis ”, nispa.
¿Imaynatan qosakuna Jesuspa nisqanta kasukunkuman? Biblian nin: “Qosakuna, esposaykichista munakuychis, imaynan Cristopas iglesiata [otaq iñiqkunata] munakuspa [paykunarayku] wañurqan hinata [...].
Chay hinatan qosakunapas esposankutaqa munakunanku, kikinkuq cuerponkuta hina. Esposanta munakuqqa pay kikintan munakun.
Manan pipas pay kikinpa cuerpontaqa hayk’aqpas cheqnikunchu, aswanpas mikhuchispanmi allinta uywan, imaynan Cristopas iglesiapaq ruwan hinata ”, nispa.
Casarasqakunaqa manan hayk’aqpas wasanchanakunankuchu.
Wasanchaqkunaqa Dios contra huchallikunku, familiankumanpas sinchi llakikuytan apamunku.
Jesusmi niran: “¿Manachu Diospa Simin Qelqata leerqankichis? [...]
Diospa Simin Qelqan nin: ‘ Chayraykun runaqa taytantapas mamantapas saqepunqa, hinaspan warminman hukllachaykakapunqa, huk cuerpollataq kapunqaku ’, nispa.
Chay hinaqa, manan iskayñachu kanku aswanpas huk cuerpollañan.
Chayrayku, runaqa Diospa hukllachasqantaqa ama t’aqachunchu, nispa.
[...] Chayraykun ñoqaqa niykichis: Pipas warminmanta ima hawallapas t’aqakunman wak qhariwan mana wasanchashaqtin, hinaspa wak warmiwan casarakapunman chayqa, wasanchay huchatan ruwan ”, nispa.
Wawakunaqa kasukunankun tayta mamankuta.
Jesusqa mana huchayoqña karan chaypas tayta mamantaqa kasukuranpunin, paykuna huchayoqña karanku chaypas.
Bibliaq nisqan hina Jesús 12 watanpi kashaspan paykunawan uraykuspa Nazaret llaqtaman kutipuran, ‘ paykunata kasukuspataq tiyarqan ’.
¿Imaraykun Jesuspa yachachisqanta hina ruwananchis?
Jesusmi qatikuqninkunata niran: “Kaykunata entiendespachus ruwankichis chayqa, kusisamiyoqmi kankichis ”, nispa; chaywanmi nisharan yachachisqanman hina ruwanankupaq.
Jesuspa yachachisqan hina, hukkunapaq allinta ruwapusun chayqa sut’itan runakuna rikunqaku cheqaq cristiano kasqanchista.
Paymi niran: “Chhaynapin ñoqaq yachachisqaykuna kasqaykichista llapa yachanqaku qankuna munanakuqtiykichis ”, nispa.
Astawan yachayta munanki chayqa, ¿Imatapunin Biblia yachachin? * nisqa libropi 14 capitulota qhaway.
[Uranpi willakuy]
Kay librotaqa Jehová Diospa testigonkunan ruwan.
[16 paginapi dibujo]
Llapan qolqenta tukuq runamanta Jesús willasqanqa sumaq sonqo kaytan pampachakuq kaytawanmi yachachiwanchis
[17 paginapi foto]
Casadokunaqa manan wasanchanakunankuchu
Kaykunamanta yachachin
1 de septiembre de 2008
¡Sumaq kawsaymi chayamushanña!
KAY REVISTAPI
3 Sasa tiempokunapin kawsashanchis
4 Pisi tiempollamantan kay pacha paraisoman tukunqa
16 Jesuspa yachachiyninkuna ​ — ¿Imaynan kananchis runamasinchispaq?
27 Jehová Diospa Siminqa kawsaqmi ​ — Tesalónica cristianokunaman Timoteoman qelqasqa cartakunamanta akllasqa yachachikuykuna
3 - 9 DE NOVIEMBRE 2008
7 Jehová Diosqa qespichiranmi ñawpaq tiempopi serviqninkunata
10 - 16 DE NOVIEMBRE 2008
TAKINAPAQ TAKIKUNA: 34, 1 17 - 23 DE NOVIEMBRE 2008
24 - 30 DE NOVIEMBRE 2008
Jehová Diosqa manan pay sonqo runakunataqa saqerparinqachu
“[Jehová Diosqa] manan pay sonqo runataqa saqerparinchu.
Wiñaypaqmi paykunaqa waqaychasqa kanqaku. ” (SAL.
37: 28.)
1, 2. a) ¿Imatan Jeroboam ruwaran Dios serviqkunata waqllichinanpaq?
b) ¿Imakunamantan Jehová Dios serviqninkunata pakaykuran?
Diospa munayninpin chunka ayllukunaqa t’aqakapuran.
Roboamtaq chay ayllukunata hukmanta kamachiyta munaspa paykuna contra maqanakuq riyta munaran, ichaqa Diosmi hark’aran.
Jeroboamtaq kamachikuyninta allinta takyachinanpaq wak religionta qallarichiran, kamachisqan runakunatataq niran: “Tukuy sonqowanmi ñoqallata kasukuwanaykichis ”, nispa.
¿Imatan decidiranku Jehová Diosta serviqkuna?
¿Tukuy sonqowanchu Jehová Diosta kasukuranku?
Waranqanpin kasukuranku, chaymi paykunaqa Diospa pakaykusqan yanapasqan karanku (1 Rey.
12: 1 - 33; 2 Cró.
11: 13, 14).
Kunan tiempopipas tukuy sonqowan Jehová Diosta kasukuqkunaqa imaymana pruebakunapin tarikunku.
Biblian nin: “Allin yuyayniyoq kaychis, makillapuni cuidakuychis, awqaykichis saqraqa qaparishaq león hinaraqmi tukuyneqta purishan pillatapas oqoykunanpaq maskhaspa ”, nispa.
¿Atisunchu Saqraq ‘ contranpi qaqa sayayta, iñiyninchispipas allin takyayta ’?
Chay tapuyta kutichinapaq ñawpaqta qhawasunchis imakuna sucederan Jeroboam kamachikuyta qallarishaqtin; payqa 997 watapi manaraq Jesús hamushaqtinmi kamachiyta qallariran, qhawarillasuntaq imakunata chaykunamanta yachasunman chayta.
Haqay sasa tiempokunapiqa, hunt’aq sonqowan Jehová Diosta serviqkunaqa kamachiqpa sarunchasqanmi karanku, wak dioskunata yupaychanankupaqpas mat’ipayasqa karanku, sasa kamachikuykunata iman chaskirankupas.
Chhaynapiña tarikuqtinkupas Jehová Diosqa manan paykunataqa saqerpariranchu, kunanpas manallataqmi saqerpariwasunchu (Sal.
37: 28).
Sarunchasqa kaqtinku
¿Imaraykun rey David kamachisqan runakunata mana saruncharanchu?
¿Imaraykun Jeroboamta rey kananpaq akllakuran?
Proverbios 29: 2 texto nin: “Millay runakuna kamachikuqtinmi llaqtaqa khuyayta anchin ”, nispa.
Rey David kamachikushaqtinqa manan imamantapas runakunaqa llakikurankuchu, huchayoq runaña karan chaypas, tukuy sonqowanmi Jehová Diosta serviran paypitaq confiaranpas.
Davidqa manan kamachisqan runakunata saruncharanchu.
Jehová Diosqa khaynatan Davidwan rimanakuran: “Aylluykipas suyuykipas ñawpaqeypiqa kashallanqapunin, kamachikusqaykiqa wiñaypaqmi takyanqa ”, nispa (2 Sam.
7: 16).
¿Imatan Salomón ruwanan karan Jehová Diospa bendecisqan kananpaq?
Davidpa qhepanmanqa churin Salomonmi kamachiyta qallariran, qallariypiqa allintan kamachiran, chaymi kamachikusqantaqa Waranqa Wata Jesuspa kamachikuyninwan rikch’anachikuran (Sal. 72: 1, 17).
Chay tiempopiqa Israelpa chunka iskayniyoq ayllunkunaqa allintan kawsaranku.
Jehová Diosmi Salomonta niran: “Kamachikuyniyta, unanchayniyta, tukuy chaninchayniykunatapas kasukunki chayqa, taytayki Davidman qanmanta prometesqaytaqa hunt’asaqmi.
Israel runakuna ukhupin tiyasaq manataq Israel llaqtaytaqa saqerparisaqchu ”, nispa (1 Rey.
6: 11 - 13).
5, 6.
¿Imaniranmi Jehová Dios Salomonta?
Salomonmi ichaqa machuyapuspa wak dioskunata yupaychayta qallariran (1 Rey. 11: 4 - 6).
Pisi - pisimantan Diospa kamachikuyninkunata p’akiran, sinchi millay kamachikuqmantaq tukupuranpas.
Chaymi Israel runakunaqa Salomonpa wañupusqan qhepaman churin Roboamta valekuranku sinchi llank’asqankuta pisiyachinanpaq (1 Rey. 12: 4).
¿Imaynatan Jehová Dios qhawariran Salomonpa waqllipusqanta?
Señor Diosqa iskay kutitan rikhurisqa. [...] Chayraykun Señor Diosqa Salomonta nirqan: — Yachashaspan rimanakusqayta p’akirqanki, kamachikuyniykunatapas mana kasuwarqankichu.
Chhaynaqa, ñoqan kamachisqayki suyuta qechupusqayki, hinaspa huk oficialniykiman qopusaq ”, nispa (1 Rey.
11: 9 - 11).
¿Imatan Jehová Dios ruwaran pay sonqo serviqninkunata kacharichinanpaq?
Hinan Jehová Diosqa profeta Ahiyata kamachiran huk kamachikuqta akllananpaq.
Chay kamachikuqqa Salomonpa oficialnin Jeroboammi karan, paymi Dios serviqkunata kacharichinan karan sinchi sarunchasqa kasqankumanta.
Jehová Diosqa Davidwan rimanakusqanta manaña p’akiranchu chaypas, paypa munayninpin Israel nacionqa iskayman t’aqakuran: chunka ayllukunatan Jeroboam kamachinan karan, iskay ayllukunatataq Davidpa miraynin Roboam (1 Rey.
11: 29 - 37; 12: 16, 17, 21).
Jehová Diosmi Jeroboamta niran: “Tukuy kamachikusqaykunata kasuwanki, munayniyman hinataq ruwanki, allin kaqta ruwaspataq kamachikuyniykunata unanchayniykunata kamachiy David hina hunt’anki chayqa, qanwanmi kashasaq, aylluykitapas allintan sayachisaq Davidta sayachirqani hinata, Israeltataq qosqayki ”, nispa (1 Rey. 11: 38).
Arí, Diosqa millay kamachikuqmanta llaqtanta kacharichinanpaqmi huk kamachikuqta akllaran.
¿Imakunan kay tiempopi llakichiwanchis?
Kunan tiempopipas mana chanin ruwaykuna, runakunata sarunchaypas hinantinpi mast’arisqan kashan.
Eclesiastés 8: 9 nin: ‘ Runaqa runamasinta mana allinta ruwananpaqmi munaychakun ’, nispa.
Kamachikuqkunaq, hatun comerciantekunaq mana allin ruwasqanraykun llaqtaqa wakchayapun.
Chaymantapas, paykunaqa qhelli kawsaypin purinku, religionpi umalliqkunapas kaqllatataqmi kawsanku.
Tukuy sonqowan Jehová Diosta kasukuqkunaqa anchatan llakikunchis ‘ waqllisqa runakunaq millay kawsasqankuta ’ qhawarispa imaynan chanin Lotpas llakikuran hinata.
Maytaña kallpachakunchis Diospa munayninman hina kawsanapaq, runakunawanpas allinta kawsanapaq chaypas, hatunchakuq kamachikuqkunaq qatiykachasqanmi kanchis.
a) ¿Imatan Jehová Dios ruwanña llaqtanta kacharichinanpaq?
b) ¿Imaraykun nisunman Jesusqa kasukullanqapuni Diosta nispa?
Ichaqa kaytan allinta yachanchis, Jehová Diosqa manan hayk’aqpas pay sonqo runakunataqa saqerparinqachu.
Pisi tiempollamantan millay kamachikuqkunata tukuchipunqa, payqa ñan Jesuspa kamachikuyninta takyachinña, Jesusqa pachak watata hinañan hanaq pachapi kamachishan, pisi tiempollamantataq Diospa sutin manchakuqkunata kacharichinqa (leeychis Apocalipsis 11: 15 - 18).
Jesusqa wañunankaman tukuy sonqowan Diosta kasukuran, chaymi payqa mana hayk’aqpas kamachisqan runakunataqa llakichinqachu imayna Salomón ruwaran hinataqa.
a) ¿Imaynatan rikuchinchis Diospa Reinonpi confiasqanchista?
b) ¿Imamantan seguro kasunman sasachakuykunapi tarikuspa?
Diospa Reinonqa cheqaq gobiernon, chaywanmi Diosqa tukuchinqa sarunchaykunata.
Ñoqanchisqa tukuy sonqowanmi chay gobiernota kasukunanchis imaynan Jehová Diostapas kasukunchis hinata.
Diospa Reinonpi confiasqanchisraykun kay pachapi imaymana mana allin ruwaykunamanta karunchakapunchis allin kaqkunatapas tukuy sonqo ruwanchis.
Arí, kallpachakunchismi mana allin ruwaykunawan ama qhellichakunanchispaq.
Imaymana sasachakuypiña tarikusunchis chaypas, Jehová Diosqa yanapawasunpunin iñiyninchispi mana chiriyananchispaq (leeychis Salmo 97: 10).
Chaymantapas Salmo 116: 15 niwanchis: “May llakikuymi Señor Diospaqqa payman sonqollikuqkunaq wañupusqanqa ”, nispa.
Arí, Jehová Diosqa ancha chaniyoqpaqmi qhawarin serviqninkunata, chaymi payqa mana hinallatachu qhawanqa llapa serviqninkuna ch’usaqyachisqa kanantaqa.
Waqllisqa yachachiqkunamanta
¿Ima mana allin ruwaykunatan Jeroboam qallarichiran?
Rey Jeroboamqa samarichinmanmi karan Diospa llaqtanta sinchi llank’asqankumanta.
Ichaqa manan chaytachu ruwaran, aswanpas Israel runakunaq Dios sonqo kayninkutan pruebaman churaran.
Jeroboamqa Israelpi reyña karan chaypas, payqa allintan kamachikuyninta takyachiyta munaran.
Sonqonpin yuyaykuran: “Kay runakuna rishallanqa Jerusalenta Señor Diospa wasinpi sacrificiota haywanankupaq chayqa, Judá suyu rey Roboammanmi sonqonku q’ewirinqa, ñoqatataq wañuchiwanqaku, hinaspa Judá rey Roboamman kutirikapunqaku ”, nispa.
Chaymi Jeroboamqa mosoq religionta qallarichiran, hinaspa iskay qori torillokunata ruwachiran Israel runakuna chayta yupaychanankupaq.
“Hinan chay torokunata churarqan hukta Betelman, huktataq Danman.
Chay hawan Israel runakunaqa Betelta Dantawan yupaychaq rispanku huchallikurqanku.
Jeroboamqa sayarichillarqantaq orqo patapi yupaychana wasikunata, hinaspa mana Leví ayllu qharikunata llaqtaq sacerdotenpaq akllarqan. ”
Kay reyqa ‘ Israel runakunapaq huk fiesta ruwaytawanmi kamachirqan, pay kikintaq altar patapi inciensota q’apachiran ’ (1 Rey.
12: 26 - 33).
Jeroboam qori torillokuna yupaychayta qallarichiqtin, ¿imatan ruwaranku tukuy sonqowan Diosta serviqkuna?
¿Imatan ruwaranku tukuy sonqowan Diosta serviqkuna?
Leví ayllumanta runakunaqa kaq raton Jeroboampa kamachisqan hallp’amanta ripuranku, paykunaqa ñawpa machulanku hinan kasukuq karanku (Éxo. 32: 26 - 28; Núm. 35: 6 - 8; Deu. 33: 8, 9).
Tiyasqanku hallp’ata saqespan llapa familiantin Roboampa kamachisqan hallp’aman ripuranku, chaypi tukuy sonqonkuwan Jehová Diosta yupaychanankupaq (2 Cró. 11: 13, 14).
Wakin Israel runakunaqa pisi tiempollapaqmi Judá llaqtapi tiyasharanku, paykunapas manañan kutipurankuchu Jeroboampa kamachisqan llaqtankumanqa (2 Cró.
10: 17). Iskay qori torillokunata mana yupaychayta munaqkunaqa kutipushallaqkun Judá suyuman Jehová Diosta yupaychanankupaq (2 Cró.
15: 9 - 15).
¿Imakunatan ruwanku Diospa llaqtan contra hatariqkuna?
Kunan tiempopipas askha runakunan Diospa llaqtan contra hatarinku.
Wakin gobiernokunaqa kamachinkun llaqtankupi huk religionlla kananpaq, hinaspa runakunata ninku: “Chay religionllamantan kanaykichis ” nispa.
Cristianon kayku niq religionkunaq umalliqninku huk runakunapas mana p’enqakuspan ninku: “Reyta serviq sacerdotekuna ” kayku nispa.
Ichaqa manan chhaynachu, ‘ reyta serviq sacerdotekunaqa ’ Jehová Diospa santo espiritunwan hawisqa cristianokunallan kanku.
¿Imatan ruwananchis waqllisqa yachachikuykunata uyarispa?
Jeroboampa kamachisqan tiempopi Leví runakuna hinan kunan tiempopipas Diosta tukuy sonqowan serviqkunaqa mana engañachikunkuchu waqllisqa yachachikuykunawan.
Hanaq pachapaq akllasqa cristianokunapas wak ovejamanta kaqkunapas manapunin chaykunataqa uyarinkuchu (leeychis Romanos 16: 17).
Gobiernokunaq kamachisqantaña kasukunchis chaypas, manan politicapiqa chhaqrukunchischu aswanpas Diospa Reinontan tukuy sonqomanta kasukunchis.
Hinaspapas manan uyarinchischu simillankuwan Diostan serviyku niq runakunataqa, paykunaqa kawsayninkuwanmi Jehová Diosta pisichanku.
¿Imanaqtinmi ‘ allin yuyayniyoq hunt’aq kamachiq ’ nisqanta tukuy sonqowan kasukunanchis?
Kaytan yachananchis: Jehová Diosmi allin sonqoyoq runakunata yanapashan kay millay pachata saqespa llaqtanman haykumunankupaq.
Chaymantan Jehová Diosta agradecekunanchis, ‘ allin yuyayniyoq hunt’aq kamachitapas ’ kasukunanchis, ‘ paytan patronninqa wasinpi kaqkunata kamachinanpaq churarqan tiempollanpi kamachinkunaman mikhunata qonanpaq ’.
Jesucriston chay kamachitaqa ‘ churaran tukuy kaqninkunata qhawananpaq ’.
Chayrayku, manaña allintachu entiendesunman ‘ allin yuyayniyoq hunt’aq kamachiq ’ wakin yachachiwasqanchista chaypas, manan chayraykuchu paykuna contra rimananchis nitaq Satanaspa kamachisqan pachamanpas kutinanchischu.
Diosta tukuy sonqowan servisqanchismi yanapawasunchis huch’uyaykukuq kananchispaq, hinaspapas suyakusunchis tiempollanpi Jehová Dios imatapas sut’inchawananchista.
Sasa kamachikuyta chaskiqtinku
¿Imata ruwananpaqmi Jehová Dios profetanta kamachiran?
Jehová Diosqa huchacharanmi Jeroboampa ruwasqanta.
Judamantan huk profetata Betelman kacharan, chay profetan Jehová Diospa nisqanta Jeroboamman willanan karan altarpi sacrificiota haywashaqtin.
Jeroboampa mana allin ruwasqantan profetaqa huchachanan karan; chay ruwayta hunt’ayqa sasachá paypaqqa karan (1 Rey.
13: 1 - 3).
¿Imaynatan Jehová Dios profetanta pakaykuran?
Jeroboamqa sinchitan phiñakuran profetaq nisqanta uyarispa, chaymi makinta haywarispa kamachiran: “¡Presota hap’iychis!
nispa. Ichaqa profeta contra haywarisqan makinmi kaqpi haywashaqpacha k’aspi hina kapusharqan, manataq k’unkukapurqanchu.
Hinan chay kikin rato altarqa ñut’u chhallukurqan, chaypi kaq usphapas lliwmi wisñikurqan ”.
Chaymi reyqa profetaman kutirispa niran: “Valekuykin, Diosniyki Señor Diosmanta mañapuwanaykita, makiy qhaliyananpaq ”, nispa.
Profetataq Jehová Diosmanta mañakuran, hinan reypa makinqa qhaliyapuran.
Chhaynatan Diosqa profetanta pakaykuran (1 Rey.
13: 4 - 6).
¿Imaynatan Jehová Dios pakaykun serviqninkunata?
Mayninpin predicasqanchis runakunaqa ñoqanchiswan phiñakunku otaq hark’aytaraq munawanchis.
Ama hayk’aqpas tukuy sonqo predicayninchista pisiyachisunchu runakuna mana uyariyta munaqtinkuqa.
Jeroboamta huchachaq profeta hinan ñoqanchispas ‘ ch’uyata chaninta kawsaspa lliw p’unchaykuna mana manchakuspa [Jehová Diosta] servinchis ’.
* Kunan tiempopi manaña milagrota ruwaspachu Jehová Dios pakaykuwanchis chaypas, payqa santo espiritunwan angelninkunawan iman llaqtanta pakaykun (leeychis Juan 14: 15 - 17; Apocalipsis 14: 6).
Jehová Diosqa manan hayk’aqpas saqerparinqachu mana manchakuspa paymanta willaqkunataqa.
Jehová Diosqa pakaykunqan pay sonqo runakunataqa
19, 20. a) ¿Imaraykun nisunman Diosqa manan hayk’aqpas saqerpariwasunchu nispa?
b) ¿Ima tapuykunatan qatimuq estudiopi kutichisunchis?
Jehová Diosqa hunt’aq Diosmi (Sal.
18: 25). Arí, ‘ tukuy ruwasqankunapin sumaq sonqo ’ (Sal.
145: 17). Biblian kayta niwanchis: “Payman sonqollikuqkunataqa hark’aykunmi ”, nispa (Pro.
2: 8). Jehová Diosqa tukuy sonqowan serviqninkunataqa yanapanqapunin: millay kamachikuqkunaq sarunchasqan kaqtinku, pantasqa yachachikuykunata yachachiqkunamanta, sasa ruwaykunata hunt’anankupaqpas.
Sapankanchismi kayta tapukunanchis: “¿Iman yanapawanman pruebakunapi tarikushaqtiy Jehová Diosta tukuy sonqowan servishanallaypaq? ”.
Otaq tapukusunman: “¿Imatan ruwayman tukuy sonqowan Jehová Diosta servinaypaq? ”.
Qatimuq estudiopin yachasunchis, chay profeta Jehová Diosta tukuy sonqowan servishallaranchus icha manachus chayta, yachasuntaq imas paywan sucederan chayta.
¿Imanispan kutichiwaq?
• ¿Imaynatan Jehová Dios pakaykuran tukuy sonqowan serviqninkunata sarunchasqa kaqtinku?
• ¿Imatan ruwananchis pantasqa yachachikuykunata uyarispa?
• ¿Imaynatan Jehová Dios serviqninkunata pakaykun predicashaqtinku?
[9 paginapi dibujo mapapiwan]
(Imaynapuni kasqanta yachanaykipaq, qelqata qhaway)
WICHAY LADOPI KAQ REINO (Jeroboam)
URAY LADOPI KAQ REINO (Roboam)
Qori torillokuna yupaychayta Jeroboam qallarichiqtinqa manan Diosqa saqerpariranchu pay sonqo runakunataqa
[7 paginapi dibujo]
Salomonpas kamachisqan runakunapas Diospa bendecisqan kanankupaqqa kasukuqmi kananku karan
Jehová Diosta tukuy sonqonchiswan servishallasun
‘ Cheqaq kayniykipi purisaq.
Qanta tukuy sonqo serviqta ruwaway. ’ (SAL.
86: 11.)
1, 2. a) Salmo 86: 2, 11 textoq nisqan hina, ¿iman yanapawasun pruebakunapi tarikuqtinchis Diosta servishanallapaq?
b) ¿Hayk’aqmantapachan kallpachakunanchis tukuy sonqowan Diosta servinapaq?
WAKIN wayqe pananchiskunaqa askha watakunan qatiykachaykunata aguantaranku, carcelpipas wisq’asqa karanku, qhepamanmi ichaqa urmaranku qolqe maskhayman.
¿Imaraykun chaykunaman urmaranku?
Chayqa imayna sonqoyoq kasqankumantan karan.
Salmo 86 capitulon Dios sonqo kayta tupachin tukuy sonqomanta Diosta serviywan.
Chay salmota qelqaq Davidmi Diosmanta mañakuran: “Qan sonqon kani, waqaychaykuway, qanman hap’ipakuq kamachiykita qespichiway ”, nispa.
Nillarantaq: “Señor Diosníy, ñanniyki puriyta yachachiway, cheqaq - kayniykipi purinaypaq.
Qanta tukuy sonqo serviqta ruwaway ”, nispa (Sal.
86: 2, 11).
Manachus Jehová Diospi confiasunchis chayqa, huk ruwaykunan chiriyachiwasunman tukuy sonqowan munayninta ruwananchista.
Mana allin munapayaykunaqa sonqonchispin pakasqa kashanman.
Tukuy sonqonchiswanña Jehová Diosta kasukuranchis sasachakuykunapi tarikuspa chaypas, qonqayllamantan urmasunman Saqraq trampankunapi.
Chayrayku, kunanmi kallpachakunanchis tukuy sonqonchiswan Jehová Diosta servinanchispaq manaraq ima pruebapipas tarikushaspa.
Biblian niwanchis: “Sonqoykitaqa allintapuni waqaychay ”, nispa (Pro. 4: 23).
Chaymanta astawan yachanapaq qhawarisun iman sucederan Judamanta profetawan, paymi willaran Diospa huchachasqanta rey Jeroboamman.
‘ Regalotapas qoykamusqayki ’
¿Imatan Jeroboam ruwan Diospa huchachasqanta uyarispa?
Rikushasunmanpas hina yuyaykusun.
Diospa profetanmi willanña rey Jeroboamman Diospa huchachasqanta, chay reymi qori torillokuna yupaychayta qallarichiran Israelpa chunka ayllunkunapi.
Reyqa sinchita phiñakuspan runankunata kamachin profetata hap’inankupaq.
Diosmi ichaqa mana saqerparinchu profetanta.
Reypa makinqa haywashaqtinmi ch’akirapun, qori torillo yupaychana altarpas chhallukapun.
Chaymi reyqa profetaman kutirispa nin: “Valekuykin, Diosniyki Señor Diosmanta mañapuwanaykita, makiy qhaliyananpaq ”, nispa.
Profetataq Jehová Diosmanta mañakun, hinan reypa makinqa qhaliyapun (1 Reyes 13: 1 - 6).
a) ¿Imaraykun profetaman reypa munachisqan huk prueba kanman karan?
b) ¿Imanispan profeta kutichiran?
Chaymantataq Jeroboamqa Diospa profetanta nin: “Haku wasiyta risun imallatapas mikhuykamunaykipaq sumaq sonqotapas [otaq regalotapas] qoykamusqayki ”, nispa (1 Rey. 13: 7).
¿Imatan profeta ruwanan?
¿Rinanchu reypa wasinta, Diospa juciontaña chay reyman willaran chaypas? (Sal. 119: 113.)
Jeroboamqa qhapaq runan, payqa ancha valorniyoq regalokunatan amigonkunaman qonman.
Sichus profeta sonqonpi munapayanman imaymanayoq kayta chayqa, reypa munachisqanqa hatun prueban paypaq kanman.
Jehová Diosmi ichaqa profetata kamachiran: “Aman t’antatapas mikhunkichu, unutapas ukyankichu, amallataq risqayki ñannintapaschu kutimunki ”, nispa.
Chaymi profetaqa Jeroboamman kutichin: “Wasiykiq kuskannintaña qowankiman chaypas manan qanwanqa riymanchu, manataqmi kay cheqaspiqa t’antatapas mikhusaqchu, unutapas ukyasaqchu ”, nispa.
Profetaqa wak ñannintan Betelmanta kutipun (1 Rey.
13: 8 - 10). ¿Imaynatan chay profetaq ruwasqan yanapawasunman Diosta tukuy sonqowan servinanchispaq?
Necesitasqallanchiswan kawsasun
¿Imanaqtinmi imaymanayoq kayta munay pruebaman churawasunman?
Imaymanayoq kayta munayqa tukuy sonqomanta Dios serviyninchistan pruebaman churan.
¿Kawsasunmanchu imachus necesitasqallanchiswan?
¿Icha imaymanatachu ruwashanchis imaymanayoq kananchispaq?
(Leeychis Filipenses 4: 11 - 13.)
¿Imaymanayoq kayta munaspachu predicayninchista pisiyachiyta munanchis?
¿Dios serviytachu ñawpaqman churashanchis?
Chay tapuykunaman imayna kutichisqanchisqa tukuy sonqowanchus Diosta servishanchis icha manachus chaymantan kanqa.
Apóstol Pablon niran: “Imachus kapuqninwan sonqopas - sonqo kan chayqa, paypaqqa hatun qhapaq kayta tariy hinan Dios yupaychayqa.
Chayrayku, mikhunanchispaqpas p’achakunanchispaqpas kashaqtinqa, chaykunawanmi sonqopas - sonqo kashananchis ”, nispa.
¿Imakunatan munachiwasunman?
¿Imakunatan tapukunanchis allinta decidinanchispaq?
Yaqapaschá llank’ananchispi jefenchis allin puestota munachiwasunman askha qolqeta ganananchispaq.
Otaq pipas wak nacionman rinanchispaq allin pagasqa llank’anata munachiwasunman.
Qallariypiqa yaqapaschá chaykunamanta nisunman: “Jehová Diosmi bendeciwashan ”, nispa.
Ichaqa manaraq decidikushaspan tapukunanchis: ¿Chaytapunichu munani?
nispa. Astawanqa kayta tapukunanchis, ¿tukuy sonqoywanchu Jehová Diosta servishallasaq chay llank’ayta akllakuspay?
¿Imanaqtinmi qhapaq kaykuna munapayayta sonqonchismanta wikch’unanchis?
Satanaspa kamachisqan pachapiqa sinchi mast’arisqan kashan imaymanayoq kayta munapayayqa (leeychis 1 Juan 2: 15, 16).
Saqraqa waqllichiytapunin munawanchis, chayraykun sonqonchista qhawarikushanallanchis; yaqapaschá qhapaq kaykunata munapayay sonqonchispi saphichakushanman, chayta reparaspaqa, usqhayllan wikch’unanchis.
Jesusqa manan Satanasta kasuranchu kay pachata kamachinanpaq munachiqtin.
Qatikuqninkunatan Jesusqa niran: “Tukuy imaymana munapayaymanta cuidakuychis. Runaq kawsayninqa manan askha kaqniyoq kaspallachu allin kanqa ”, nispa.
Tukuy sonqonchiswan Jehová Diosta servisun chayqa, paypin confiasunchis manataq ñoqanchispichu.
Yuyaq profetan engañaran
¿Imaynapin Judamanta profeta wakmanta pruebapi tarikuran?
Sichus Judamanta hamuq profeta mana samarispa wasinman kutipunman karan chayqa, manan imapas payta pasanmanchu karan.
Betelmanta lloqsiqtin hinan ichaqa wakmanta huk pruebapi tarikullarantaq.
“Betelpi huk yuyaq profeta tiyarqan, paypa churinkunan payman willarqan Judamanta hamuq profetaq Betelpi tukuy ruwasqankunata. ”
Chaykunamanta yachaspan yuyaq profetaqa churinkunata niran: ‘ Asnoyta caronapuwaychis Diospa profetanman aypanaypaq ’, nispa.
Qhepanta rispataq sach’a chakipi tiyashaqta profetata tariran, hinan niran: “Haku wasiyta, mikhuykamusun ”, nispa.
Judamanta profetan ichaqa kutichiran: “Manan qanwan kutiymanchu ”, nispa. Chaymi yuyaq profetaqa llullakuspa niran:“ Ñoqapas qan hina profetallataqmi kani.
Chaymi Señor Diosqa huk angelninwan kamachiwarqan wasiyman qanta pusaspa mikhuchinaypaq ukyachinaypaq ” ima, nispa (1 Rey.
13: 11 - 18).
¿Imaraykun manapuni allinchu llullakuy?
Manan yachanchischu imaraykuchus chay yuyaq profeta Diospa profetanta wasinman pusasqanta, ichaqa llullakuranmi.
Yaqapaschá ñawpaqpi yuyaq profetaqa Diosta tukuy sonqowan serviran, ichaqa Diospa profetantan engañaran, chay ruwasqanqa manapunin allinchu karan (leeychis Proverbios 3: 32).
Llullakuqkunaqa manan allinpichu Jehová Dioswan kanku, hukkunatapas mana allintan ruwanku.
Yuyaq profetawanmi ripuran
¿Imatan Diospa profetan ruwaran yuyaq profeta wasinman invitaqtin?
¿Imaynapin tukupuran Diospa profetan?
Judamanta profetaqa reparananmi karan yuyaq profetaq engañasqanta.
Khaynatan tapukunan karan: “¿Imaraykutaq Jehová Diosri huk runamanraq angelninta kachamunman imatapas niwananpaq? ”, nispa.
Jehová Diosmantapas mañakunmanmi karan yuyaq profetaq nisqan cheqaqchus karan icha manachus chayta yachananpaq.
Ichaqa manan chaytachu ruwaran.
Aswanpas “Judamanta profetaqa yuyaq profetaq wasinta rispa chaypi mikhurqan ukyarqan ” ima.
¡Diospa profetan kashaspa chhaynapi tukupusqanqa ancha llakikunapaqmi! (1 Rey.
13: 19 - 25.)
¿Imaraykun profeta Ahíya allin ejemplo karan?
Profeta Ahiyan ichaqa machuyanankamapas tukuy sonqonwan Diosta serviran, paymi Diospa kamachisqanta kasukuspa Jeroboamta rey kananpaq hawiran.
Profeta Ahíya yuyaqña kashaqtin ñawinpas manaña rikupuqtinmi, Jeroboamqa esposanta payman kacharan onqosqa churinwan imachus sucedenanta yachananpaq.
Profetaqa mana manchakuspan willaran churinpa wañupunanmanta (1 Rey.
14: 1 - 18). Ahiyaqa askha bendicionkunatan Jehová Diosmanta chaskiran, Diospa Simin qelqakunanpaqpas yanapakuranmi.
Paypa qelqankunan qhepaman sacerdote Esdrasta yanaparan Bibliaq wakin libronkunata qelqananpaq (2 Cró.
9: 29).
12 - 14. a) ¿Imatan yachanchis Judamanta profetata sucedesqanwan?
b) Willay, ¿imaraykun allinpuni ancianokunaq yuyaychawasqanchispi yuyaymanay, manaraq imatapas decidishaspa Diosmanta mañakuypas?
¿Imaraykun Judamanta profeta mana Diosta tapuranchu yuyaq profetaq wasinta rinanpaq?
Bibliaqa manan chaymanta willanchu.
Yaqapaschá kay profetaqa yuyaq profetaq nisqanta uyariyta munaran.
¿Imatan chaymanta yachanchis?
Jehová Diospa kamachikuynintaqa imaña kaqtinpas kasukunanchismi, payqa chanillantan imatapas kamachiwanchis.
Wakinqa, ima yuyaychaytapas chaskispankuqa munasqallankutan uyarinku.
Kaypi yuyaykuy: huk wayqenchismanmi allin llank’anata munachinku, ichaqa chay llank’anata chaskiqtinqa manañan tiempon kanmanchu familianpaq, Diosta servinanpaqpas.
Payqa ancianomanmi rin yuyaychayta chaskinanpaq, ancianotaq kayta nin: “Qanmi decidinayki familiaykita imayna manteninaykitaqa, ichaqa kaytan reparanayki: chay llank’ayta chaskinki chayqa manañan tiempoyki aypasunkichu Diosta servinaykipaq ”, nispa.
¿Imatan chay wayqenchis ruwanan?
¿Qallariypi ancianoq nisqallanpichu yuyaykunan?
Icha yuyaykunallantaqchu qhepaman yuyaychasqanpipas.
Astawanqa yuyaykunan chay llank’ayta chaskispa imaynata Diosta servinqa chaypin.
Kaymantawan yachasunchis: huk pananchismi mana iñiq qosanmanta t’aqakuyta munan, chaypaqqa ancianotaraqmi tapun.
Ancianotaq nin: “Qanmi chaytaqa decidinayki ”, nispa, chaymantataq Bibliaq yuyaychasqanta qhawachin.
¿Allintachu chay pananchis ancianoq nisqanpi yuyaymananqa?
¿Icha decidikunñachu qosanmanta t’aqakapunanpaq?
Manaraq imatapas decidishaspan Jehová Diospa yanapaynintaraq maskhanan, allintataq yuyaymananan Bibliaq yuyaychasqanpi.
Huch’uyaykukuq kasun
¿Imatan yachanchis profetaq huchallikusqanmanta?
¿Imatawanmi yachasunman Judamanta profetaq huchallikusqanmanta?
Proverbios 3: 5 nin: “Tukuy sonqoykiwan Señor Diosman hap’ipakuy, amataq qan kikiykiq yuyayniykimanqa k’askakuychu ”, nispa.
Ñawpaqpi hina Jehová Diospi hap’ipakunanmantaqa paypa yuyaykusqallanpin chay profetaqa confiaran.
Huchallikusqanraykun wañupuran mana allinpaqtaq Jehová Diospas qhawariran.
Chaymantan yachanchis Diosta tukuy sonqowan huch’uyaykukuspa serviyta.
16, 17.
¿Imakunan yanapawasun Diosta tukuy sonqowan servishanallapaq?
Sonqonchispiqa manan confiasunmanchu, Jeremías 17: 9 nin: “Runaq sonqonqa tukuy imamantapas aswan q’otukuqmi, millay ruwaqtaq kanpas ”, nispa.
Tukuy sonqonchiswan Jehová Diosta kasukushanallapaqqa sapa kutillan kallpachakunanchis ñawpa kawsayninchista wikch’upunanchispaq, mana chayqa hatunchakuq runamanmi tukupusunman kikillanchispitaq confiasunmanpas.
Chaymantapas ‘ Diosman rikch’akuq kamasqa mosoq runawanmi p’achakunanchis, chaymi rikukun chaninta kawsaypi cheqaq ch’uya kawsaypiwan ’ (leeychis Efesios 4: 22 - 24).
Proverbios 11: 2 nin: “K’umuykukuqmi [...] yachayniyoq kapunqa ”, nispa.
Sichus huch’uyaykukuq kasun Jehová Diospitaq hap’ipakusunpas chayqa, allinkaman ima decidisqanchispas kanqa.
Mayninpiqa pisi kallpayapusunmanmi sasachakuykunapi tarikuspa, mana allinpaqtaq imatapas qhawarisunman (Pro.
24: 10). Yaqapaschá unay tiempoña Diosta servispa yuyaykusunman: “Ñamá ñoqaqa allintaña Diospaq llank’aruni kunanqa hukkunañataq llank’achunku ”, nispa.
Hinaspapas hukkuna hinapaschá kawsayta munasunman Dios serviypi mana afanakuspalla.
Ichaqa sichus tukuy atisqanchista ‘ kallpachakusun ’, ‘ Señorpa llank’ananpipas aswan - aswanta llank’asun ’ chayqa, allintan sonqonchista waqaychasun.
¿Imatan ruwasunman sasachakuypi tarikuspa allinta decidinapaq?
Mayninpiqa yaqapaschá sasachakuykunapi tarikuspa mana yachasunmanchu ima decidiytapas.
¿Munasqanchisman hinallachu imatapas decidisun?
Chhaynapi tarikuspaqa Jehová Diospa yanapaynintan mañakunanchis.
Santiago 1: 5 nin: “Mayqenniykichispas pisi yachayniyoq kashan chayqa, [...] askhatapuni qoq Diosmanta mañakuchun, hinan Diosqa payman yachayta qonqa ”, nispa.
Hanaq pacha Taytanchisqa imatapas allinta decidinanchispaqmi santo espiritunwan yanapawasun (leeychis Lucas 11: 9, 13).
Decidikusun tukuy sonqowan servishanallapaq
19, 20.
¿Ima ruwananchispaqmi decidisqa kashananchis?
Diosmanta Salomón karunchakapuqtinqa sasa tiempokunan qallariran, Israel runakunaq Diosta tukuy sonqonkuwan serviyninkun pruebaman churasqa karan.
Askhaña pisiparanku chaypas, wakinqa tukuy sonqonkuwanmi Jehová Diosta serviranku.
Ñoqanchispas imaymana pruebakunapiña tarikuspapas wakin Israel runakuna hinan tukuy sonqonchiswan Diosta servisunman.
Chhaynaqa, Jehová Diosta tukuy sonqonchiswan servishallasun, payqa manan hayk’aqpas saqerpariwasunchu (2 Sam.
22: 26).
Bibliaqa manan willanchu chay yuyaq profetata Jehová Dios wañuywanchus castigaran icha manachus chayta.
¿Imanispan kutichiwaq?
• Sichus reparanchis imaymanayoq kayta munapayay sonqonchispi saphichakushasqanta chayqa, ¿imaraykun usqhaylla wikch’unanchis?
• ¿Iman yanapawasun Jehová Diosta tukuy sonqowan servinapaq?
• ¿Imaynatan huch’uyaykukuq kay yanapawanchis Jehová Diosta tukuy sonqowan servishanallapaq?
[13 paginapi fotokuna]
¿Sasachu qanpaq pruebakunata atipay?
[15 paginapi fotokuna]
¿Allintachu yuyaymananki Bibliamanta yuyaychaykunata chaskispayki?
Jehová Diosqa munakuywanmi yuyaqkunata cuidan
“Diosqa chaninpunin, payqa manan qonqanchu ruwasqaykichiskunataqa. ”
1, 2. a) ¿Pitan yuyarisunman yuraq chukchayoq iñiqmasinchista qhawarispa?
b) ¿Imaynatan Jehová Dios qhawarin yuyaq cristianokunata?
YAQAPASCHÁ yuraq umayoq iñiqmasinchista qhawarispaqa yuyarinchis Jehová Diosmanta profeta Danielpa qelqasqanta.
Paymi rikhuriypi rikusqanmanta khaynata qelqaran: “Qhawashaqtiymi, kamachikuy tiyanakunata churarqanku, Yuyaq Runataq tiyaykurqan.
P’achanmi rit’i hina yuraq karqan, uma chukchanpas yuraq millma hinan karqan ”, nispa (Dan.
7: 9).
Yuraq millmawanmi profeta Danielqa Diospa chukchanta rikch’anachiran.
Arí, Danielmi Jehová Diosta rikuran soqo umayoq ‘ Yuyaq Runata ’ hina, chaywanmi yachanchis Diosqa unay tiempoña kawsaq kasqanta ancha yachayniyoq kasqanta, ancha respetanapaq kasqantapas.
Ichaqa, ¿imaynatan Jehová Dios qhawarin yuyaq kamachinkunata?
Diosmi niran: “Soqoyoq kayqa umatan munaychan sichus chanin ñanpi purinku chayqa ”, nispa (Pro.
16: 31, NM). Arí, Jehová Diosqa sumaqtan qhawarin tukuy sonqowan payta servispa machuyapuqkunataqa.
Qanri, ¿pay hinachu machuyapuq wayqe panakunata qhawarishanki?
¿Imaraykun ancha munasqa kanku?
¿Imanaqtinmi anchata munakunchis yuyaq wayqe pananchiskunata?
Yuyaq wayqe pananchiskuna ukhupin tarikun Umalliq T’aqapi kaq wayqenchiskuna, congregacionkunata visitaq wayqekuna otaq ñawpaqpi congregacionkunata visitaqkunapas, kashallantaqmi precursorkunapas wakin predicaqkunapas.
Reqsinkichá unayña tukuy sonqowan allin willakuykunata predicaq wayqe panakunata, paykunaqa allin ejemplon kanku wayna sipaskunapaq.
Wakinqa Diospa llaqtanpin hatun llank’aykunapi llank’aranku, qatiykachasqataq karankupas predicasqankurayku.
Jehová Diospas ‘ allin yuyayniyoq hunt’aq kamachipas ’ anchatan agradecekunku yuyaq wayqe pananchiskunaq ñawpaqpi llank’asqankumanta kunan tiempopi llank’asqankumantapas.
¿Imaraykun yuyaq wayqe pananchiskunata respetananchis paykunapaq mañapunallanchistaq?
Chay wayqe pananchiskunataqa llapallanchismi munakunanchis respetananchispas.
Moisesman Jehová Diospa qosqan Kamachikuymi niran: ‘ Imaynan Jehová Diostapas manchakunkichis chhaynallatataqmi yuyaqkunatapas sumaqta respetanaykichis ’, nispa (Lev. 19: 32).
Amayá qonqasunchu kay wayqe pananchiskunapaq mañapuytaqa, chaymantapas Jehová Diosta agradecekusun ancha munakuywan llank’asqankumanta.
Apóstol Pabloqa lliw wayqe panakunapaqmi mañakuran, yuyaqkunapaqpas wayna sipaskunapaqpas (leeychis 1 Tesalonicenses 1: 2, 3).
¿Imanaqtinmi askhata yachasunman yuyaqkunamanta?
Yuyaq wayqe pananchiskunaqa ancha experienciayoqmi kanku, Bibliamantapas allintan yachanku, chaymi paykunamantaqa askhata yachasunman.
Kay wayqe pananchiskunaqa pacienciayoq llamp’u sonqo kaytan yacharanku, paykunaqa kusikuywanmi qhepa wiñaykunaman yachachinku imachus yachasqankuta (Sal.
71: 18). Wayna sipaskunaqa kallpachakunankun yuyaq wayqe panakunamanta yachanankupaq, imaynata ukhu p’uytumantapas unuta wisinankupaq kallpachakunkuman hinata (Pro.
20: 5).
¿Imaynatan yuyaq wayqe pananchiskunaman rikuchisunman valorasqanchista?
¿Imaynatan yuyaq wayqe pananchiskunaman rikuchisunman Dios hina valorasqanchista?
Khaynatan nisunman: “Ancha allinmi Jehová Diosta tukuy sonqowan servisqaykichisqa, consejokuna qowasqaykichistapas allinpaqmi qhawariyku ”, nispa.
Consejawasqanchisman hina ruwaspataq rikuchisunman sonqomanta kallpachasqanchista.
Paykunapas chhaynatan ruwaranku wayna sipasllaraq kashaspanku. Chayta ruwaspan kusisqa kawsaranku.
¿Imakunata ruwaspan rikuchisunman munakusqanchista?
¿Pikunan astawanqa cuidananku yuyaqkunata?
Jehová Diosqa yuyaqkunaq familiantan astawanqa kamachin paykunata cuidanankupaq (leeychis 1 Timoteo 5: 4, 8).
Payqa anchatan kusikun familianku yuyaqkunata cuidaqtinku pay hina valoraqtinkupas.
Jehová Diosqa yanapanqan bendecinqataq yuyaq familiankuta cuidanankupaq kallpachakuqkunataqa.
¿Imanaqtinmi llapallanchis yanapananchis yuyaqkunata?
Hinaspapas, Jehová Diosqa kusikunmi mana piniyoq yuyaq wayqe panakunata llapallanchis yanapaqtinchisqa.
Chhaynapin rikuchinchis chay wayqe pananchiskunata munakusqanchista khuyapayasqanchistapas.
Chhaynata yuyaq wayqe pananchiskunapi interesakusqanchismantan apóstol Pablo niran: “Cuerpoq huk miembronchus muchun chayqa, llapan miembrokunan chaywan kuska muchullantaq ”, nispa.
Nillarantaqmi: “Ima sasachakuykunaña kaqtinpas hukkuna hukkunawan yanapaykunakuychis, ahinapin Cristoq kamachikuy siminta hunt’ankichis ”, nispa; yuyaqkunata yanapaspaqa chay kamachikuytan hunt’ashanchis.
¿Ima ‘ sasachakuykunapin ’ yuyaqkuna tarikunku?
¿Ima ‘ sasachakuykunapin ’ yuyaq wayqe pananchiskuna tarikunku?
Sinchi yuyaqña kaqtinkun wakinpaqqa sasa doctorman riy, unumanta luzmanta pagay, wasinkuta pichay, wayk’ukuytapas manañan atinkuchu.
Astawan machuyapusqankuman hinataq manaña sumaqtachu mikhunku ukyankupas, chaymi manaña allintachu alimentakunku.
Chaymantapas manañan huñunakuykunaman riyta atinkuchu, nitaq Bibliatapas allinta estudiayta atinkuñachu.
Wakin wayqe pananchiskunaq ñawinku arphayapuqtin ninrinkupas manaña uyariqtinmi sasachakunku qelqanchiskunata leenankupaq huñunakuykunapi uyarinankupaqpas.
¿Imaynatan paykunata yanapasunman?
¿Imaynatan yanapasunman?
¿Imatan umalliqkuna ruwanku yuyaqkunata yanapanankupaq?
Askha congregacionkunan yuyaq wayqe pananchiskunata allinta cuidanku: ima necesitasqankutan rantinpunku, wasinkuta pichapunku, mikhunatapas wayk’upunku.
Chaymantapas yanapanku Bibliata estudianankupaq, huñunakuykunaman rinankupaq, sapa kutilla predicanankupaqpas.
Maytas riyta munanku chaymanpas pusallankutaqmi.
Sichus manaña puriyta atinkuchu chayqa, huñunakuypi yachachikuytan grabapunku otaq telefonomanta uyarichinku.
Umalliqkunaqa tukuy atisqankutan ruwanku yuyaqkunata yanapanankupaq.
¿Imaynatan huk familia yuyaq wayqenchista yanaparan?
Chaymantapas, sapankanchismi yuyaq wayqe pananchiskunataqa yanapasunman.
Ejemplopaq, huk yuyaq wayqenchispa warminmi wañupusqa, chaymi payqa manaña alquilerta pagayta atisqachu huk sueldollataña chaskisqanrayku.
Ñawpaqpin payqa esposanwan huk casado warmi qharita iskaynin ususikunantinta Bibliamanta yachachisqaku.
Chhaynapi tarikusqanta rikuspan kay familiaqa yuyaq wayqenchista khuyapayaspa wasinkuman pusaranku, paykunaq wasinkun hatun karan hinaspa iskay cuartota qosqaku.
Payqa chunka phisqayoq watatan paykunawan tiyaran allintataqmi yachakuran.
Chay wayqenchispa iñiyninpas experiencianpas anchatan yanaparan chay familiaq ususinkunata, paypas kusikuranmi chay familiawan tiyaspaqa. 89 watanpi wañukapunankaman paykunawan tiyaran.
Chay familiaqa anchatan Diosta agradecekuranku wasinkupi chay yuyaq iñiqmasinchis tiyasqanmanta.
Kay familiaqa ñan premiota chaskinña chay iñiqmasinchista yanapasqankumanta.
¿Imaynatan yuyaqkunaman rikuchisunman munakusqanchista?
Manapaschá chay familiaq ruwasqanta hinachu ruwayta atisunman, ichaqa atisunmanmi paykunata huñunakuykunaman predicacionmanpas pusayta.
Wasinchismanpas invitasunmanmi paseoman rispapas paykunatawan pusasunman.
Onqosqa kashaqtinkupas wasillankupiña tiyaqtinkupas risunmanmi waturikuq.
Imaynapiña tarikunkuman chaypas, sumaq respetowanmi tratananchis kurak runakuna kasqankurayku.
Allin yuyayninkupiraq kashanku chayqa, imatapas decidiqtinkuqa uyarinanchismi.
Pisiyapunmanña yuyayninku chaypas, yuyaq runakunaqa allinta reparanku sumaqtachus tratashanchis icha manachus chayta.
Jehová Diosqa manan qonqanqachu ruwasqankuta
¿Imaraykun reparananchis yuyaq wayqe pananchiskunaq imayna sientekusqankuta?
Yuyaq wayqe pananchiskuna imayna sientekusqankutaqa reparananchismi.
Mayninpiqa sinchitan llakikunku manaña wayna sipas kayninkupi hinañachu ruwasqankumanta.
Huk pananchismi onqosqanrayku sasachakuran huñunakuykunaman rinanpaq, payqa phisqa chunka wata masñan Jehová Diosta servisharan.
Huk kutinmi yuyarisqa precursora regular kashaspa allinta llank’asqanta, chayta yuyarispan k’umuykuspa waqaran, khaynatataq ñakapakuran: “Kunanqa manañan ima ruwaytapas atiniñachu ”, nispa.
¿Imaynatan Salmo qelqa yuyaqkunata kallpachan?
Sichus yuyaqña kanki chayqa, ¿hayk’aqllapas chhaynata sientekurankichu?
Yaqapaschá mayninpiqa yuyaykunki: “Jehová Diosqa qonqapuwanmi ”, nispa.
Davidpas sinchi yuyaqña kashaspaqa chhaynatapaschá sientekuran, chaymi Jehová Diosta niran: “Machuña kaqtiypas ama qhawarpariwaychu, kallpay pisiyapuqtinpas ama saqerpariwaychu.
Diosníy, machullaña soqo umallaña kashaqtiypas ama saqerpariwaychu ”, nispa (Sal.
71: 9, 18).
Jehová Diosqa manan Davidtaqa saqerpariranchu, qantapas manallataqmi saqerparisunkichu.
Davidqa huk salmo takita qelqasqanpin rikuchiran Jehová Diosman tukuy sonqonwan hap’ipakusqanta (leeychis Salmo 68: 19).
Sichus qanpas Jehová Diosta tukuy sonqoykiwan kasukunki chayqa, manan saqerparisunkichu, aswanmi tukuy kawsasqayki p’unchaykuna yanapasunki.
¿Imatan yuyaq wayqe pananchiskuna ruwankuman allin kaqkunapi yuyaykunankupaq?
Jehová Diosqa yuyashallanqapunin payta hatunchanaykipaq ñawpaqpi ruwasqaykitaqa kunan ruwasqaykitapas.
“Diosqa chaninpunin, payqa manan qonqanchu ruwasqaykichiskunataqa, iñiq wawqe - panakunata yanapaykuspa payta munakusqaykichistapas. ”
Ama hayk’aqpas yuyaykuychu: “Ñoqaqa manañan valenichu Jehová Diosta servinaypaqqa ”, nispa, aswanpas yuyaykuy Jehová Diosmanta askha bendicionkuna chaskisqaykipi hamuq tiempopi sumaq bendicionkunata chaskinaykimantawan.
Llapa cristianokunan ‘ suyakushanchis sumaq kawsayta ’, chaytaqa Jehová Diospunin prometewanchis (Jer.
29: 11, 12; Hech.
17: 31; 1 Tim. 6: 19).
Kallpachakuy chay suyakuypi yuyaymananaykipaq, hinaspa wayna sipaspas kashawaq hina yuyaykuy, amataq qonqaychu huñunakuykunaman risqaykiwan wayqe panakunata kallpachasqaykita.
¿Imaraykun Juan manaña umalliq kayta munaranchu?
Ichaqa, ¿imaraykun yuyaykusqanta cambiaran?
Congregacionpi umalliq Juanmanta rimasunchis, paymi pusaq chunka watanpiña kashan, paypa esposan Saran such’u kapuran, chaymi Juanqa sapa p’unchay esposanta cuidan.
* Askha pananchiskunan kay wayqenchista yanapanku esposanta cuidaypi, chaymi payqa huñunakuykunaman riyta atin, predicacionmanpas lloqsin.
Chhaynapi tarikuspan Juanqa yuyaykuran: “Manañan atiymanñachu umalliq kaytaqa ”, nispa, chaymi waqaspa niran:“ Imapaqñan umalliq kayman, manañataq allintañachu yanapakunipas chayqa ”, nispa.
Ichaqa wakin umalliqkunan kallpacharanku: “Ñawpaqtaqa allintaraq yuyaykuy; pisitaña ruwanki chaypas experienciaykiqa anchatan yanapawanku ”, nispa.
Paykunaq nisqanwan kallpachakuspan Juanqa manaña umalliq kasqanta saqeyta munaranchu, chaywanmi wayqe panakunaqa anchata kusikuranku.
Jehová Diosqa anchatan valoran yuyaqkunataqa
¿Imaynatan Biblia yuyaq cristianokunata kallpachan?
Yuyaq cristianokunaqa rurunkumanraqmi sasachakuykunapiña tarikuspapas, chayraykun Biblia nin: ‘ Señor Diospa wasinpi mallkisqa kaqkunaqa [...]
Yuyaqña kashaspapas rurunqakuraqmi, kallpallayoqmi kashanqaku, llanllashallanqakupunitaq ’, nispa (Sal. 92: 13, 14).
Apóstol Pablopas onqosqaña tarikuran chaypas khaynatan niran: “Mana pisipaykuchu, aycha cuerpoykuña mawk’ayapushan chaypas ”, nispa (leeychis 2 Corintios 4: 16 - 18).
¿Imanaqtinmi yuyaqkunatapas paykuna cuidaqkunatapas yanapananchis?
Arí, yuyaqña kashaspapas rurushallankumanmi, chaytan askha yuyaq wayqe pananchiskuna rikuchinku.
Ichaqa, familiankuq cuidasqanña kanku chaypas, imaymanamantan sufrinku machuyapusqankurayku.
Yuyaqkunata cuidaqkunapas sayk’unkumanmi.
Chayraykun llapallanchis yuyaqkunataqa munakuywan yanapananchis hinallataq paykuna cuidaqkunatapas.
Manan simillanchiswanchu ninanchis: “Allillanña ripuychis, allinta p’istukuychis, saksaykuychis ”, nispaqa, aswanmi may atisqanchisman hina yanapananchis.
¿Imamantan mana iskayanankuchu yuyaq wayqe pananchiskuna?
Diosqa munakushallanmi yuyaq wayqe pananchiskunataqa manaña ñawpaqpi hinachu payta servinku chaypas.
Payqa anchatan tukuy sonqowan serviqninkunataqa valoran, manataqmi hinallatachu paykunataqa qhawarparinqa (Sal. 37: 28; Isa. 46: 4).
Arí, Jehová Diosqa mana saqerparispan paykunataqa yanapaykunqa tukuy kawsasqanku p’unchaykuna (Sal.
48: 14).
Qhaway, “Yuyaqkunaqa qhepa wiñaypaqmi saminchay kanku ” nisqa temata, 2007 wata 1 junio Qhawaq revistapi.
Qhaway, 1994 wata 8 febrero ¡Despertad! revistapi 3 - 10 paginakunata.
Chay yanapaykunata yuyaq wayqe pananchiskuna chaskinankupaqpas yanapasunmanmi.
Qhaway, “Dios se interesa por los mayores ” nisqa temata, 2006 wata 1 junio La Atalayapi.
Qhaway, “Jehová siempre nos cuida ” nisqa temata, 2003 wata 1 septiembre La Atalayapi.
Qhaway, “El esplendor de la canicie ” nisqa temata, 1993 wata 15 marzo La Atalayapi.
Sutinkutan cambiakuran.
¿Imanispan kutichiwaq?
• ¿Imaraykun yuyaq wayqe pananchiskunata anchata munakunchis?
• ¿Imakunata ruwaspan yuyaq wayqe pananchiskunata yanapasunman?
• ¿Iman yuyaq wayqe pananchiskunata yanapanman allin kaqkunapi yuyaykunankupaq?
[23 paginapi fotokuna]
Llapallanchismi yuyaq wayqe pananchiskunataqa chaniyoqpaq qhawarinchis
¿Allintachu rimashanki ch’uya rimayta?
“Llaqtakunaq rimasqantan huk ch’uya rimayman tukuchisaq, llapallanku sutiyta hatunchanankupaq. ” (SOF.
3: 9, NM.)
¿Ima sumaq regalotan Jehová Dios runakunaman qowaranchis?
RUNAKUNAQA manan kikillanchismantachu rimayta yacharanchis, rimay atisqanchisqa Jehová Diospa sumaq regalonmi (Éxo.
4: 11, 12). Jehová Diosqa manan rimayta yachanallanpaqchu Adantaqa kamaran, Adanqa atillarantaqmi mosoq palabrakuna rikhurichiytapas (Gén. 2: 19, 20, 23).
¡Rimay atisqanchisqa ancha sumaq regalon!
Chaymi Jehová Dioswanpas rimayta atinchis sutintapas hatunchanchis.
¿Imaraykun runakuna askha rimaykunapi parlayta qallariranku?
Waranqa qanchis pachak watata hinan kay pachapi runakunaqa ch’ulla rimayllata rimaranku, ‘ kaq simikunallapitaq ’ rimarankupas (Gén.
11: 1).
Nemrodpa tiemponpin ichaqa huk t’aqa runakuna Diospa contranpi hatariranku kamachisqanta mana kasukuspa, llapallankun huk llaqtallapi tiyanankupaq huñukuranku.
Chay llaqtatan qhepaman Babel nispa sutichakuran.
Chay llaqtapin hatun torreta sayarichinankupaq perqayta qallariranku, ichaqa manan Diosta hatunchanankupaqchu aswanpas paykuna ‘ allin mentasqa ’ otaq allin reqsisqa runakuna kanankupaqmi.
Charaykun Jehová Diosqa chay runakunaq rimayninta cambiaran, hinan paykunaqa hukniray rimaykunapi otaq idiomakunapi rimayta qallariranku, chhaynapin pachantinman ch’eqeriranku (leeychis Génesis 11: 4 - 8).
¿Imaynatan Jehová Dios Babel llaqtapi runakunaq rimayninta cambiaran?
Kay pachapiqa soqta waranqa pusaq pachak más rimaykunapin runakunaqa rimanchis.
Sapanka rimaykunapi parlaqkunaqa manan kaqllatachu yuyaykunku rimanankupaqqa.
¿Imarayku? Ñawpaq tiempopi Jehová Dios runakunaq rimayninta cambiaspaqa yuyayninkumantan imaynatachus rimasqankuta qonqachipuran, hinaspa hukniray mosoq simikunata umankuman churaran.
Chaymantapas cambiaranmi imayna yuyaykusqankuta, chayraykun sapanka rimaykunapi huknirayta qelqakun rimakunpas.
Chayraykuchá chay torre sayarichisqanku llaqtataqa Babel nispa sutichakuran, chayqa pantachiy ninantan nin (Gén.
11: 9). Bibliallan sut’ita willawanchis imaynapi runakuna askha rimaykunapi parlayta yacharanku chayta.
Mosoq ch’uya rimay
¿Imatan Jehová Dios Sofoniaswan willachiranña?
Imaynatachus Dios Babel llaqtapi runakunaq rimasqanta cambiasqanqa admirakunapaqmi, ichaqa kunan tiemponchispi sucedesqanmi aswantaqa admirachiwanchis.
Jehová Diosmi profeta Sofoniaswan qelqachiranña: “Llaqtakunaq rimasqantan huk ch’uya rimayman tukuchisaq, llapallanku sutiyta hatunchanankupaq, huk nisqalla serviwanankupaqpas ”, nispa (Sof. 3: 9, NM). ¿Imataq chay ‘ ch’uya rimayri ’?
¿Imaynatan chayta allinta rimasunman? ¿Imataq ‘ ch’uya rimayri ’?
¿Iman sucederan ‘ ch’uya rimayta ’ yachaqkunawan?
Chay ch’uya rimayqa Diosmanta, imatachus hamuq tiempopaq yuyaykusqanmantawan cheqaqta yachaymi, chaymantan Biblia willawanchis.
‘ Ch’uya rimayta ’ yachaqkunaqa, entiendenkun imachus Diospa Reinon kasqanta, imaynata chay Reino Diospa sutinta ch’uyanchananta, Dioslla teqsimuyuntinpi kamachikuq kasqanta sut’inchanantapas, chaymantapas yachallankutaqmi chay Reino kasukuq runakunapaq kusi kawsay apamunanta.
¿Iman sucedenan karan ‘ ch’uya rimayta ’ yachaqkunawan?
Sofoniaspa willasqan hina, runakunaqa ‘ llapallankun Diospa sutinta hatunchananku karan huk nisqallataq Diosta servinanku karan ’.
Babel llaqtapi sucedesqanmantaqa kunan tiempopi runakunaqa ch’uya rimayta yachaspankun Jehová Diosta hatunchashanku, huk nisqallataq llaqtanwan kuska payta servishanku.
¿Imaynatan yachasunman ch’uya rimayta?
6, 7. a) ¿Imatan ruwananchis ch’uya rimayta rimananchispaq?
b) ¿Imamantan qatimuq parrafokunapi yachasunchis?
Mosoq rimayta yachanapaqqa, manan chay rimaypi ima simikunawanchus rimakun chaykunallatachu umanchispi hap’inanchis.
Sichus pipas huk rimaypi allinta parlayta munan chayqa, hukniraytan yuyaykunan.
Yachanallantaqmi runakunaqa mana kaqllatachu sapanka rimaypi chansakusqankutapas.
Chaymantapas yachashasqan rimaypi simikunata t’oqyachinanpaqqa hukniraytan simintapas qalluntapas kuyuchinan.
Chhaynallatataqmi ch’uya rimayta yachananchispaqpas ruwananchis.
Chay rimayta rimananchispaqqa manan Bibliapi qallariy yachachikuykunallatachu yachananchis, aswanpas hukniraymantan yuyaykunanchis, arí, yuyayninchistan mosoqyachinanchis (leeychis Romanos 12: 2; Efesios 4: 23).
Chaymantapas ch’uya rimayta yachaspaqa kallpachakunanchismi mana sasachakuspalla rimananchispaq. ¿Iman chaypaq yanapawasunman?
Chaypaq qhawarisun imakunatan ruwanku huk rimayta yachaq runakuna, chaykunan yanapawasun Bibliapi tarikuq ch’uya rimayta allinta rimananchispaq.
Imakunatan ruwasunman ch’uya rimayta allinta rimananchispaq
8, 9.
¿Imatan ruwananchis ch’uya rimayta yachananchispaq? ¿Imaraykun chay ruway ancha allinpuni?
Tukuy yuyaywan uyariy.
Chayllaraq hukniray rimayta uyariqqa manapaschá imatapas entiendenmanchu (Isa.
33: 19). Ichaqa tukuy yuyaywan uyarispaqa pisi - pisimantan wakin simikunata entiendenqa.
Chaymi Bibliapas yuyaychawanchis: “Ama hayk’aqpas waqllisqa kananchispaq kallpachakusun tukuy yuyaywan uyarinanchispaq ”, nispa.
Jesuspas nillaqpunin qatikuqninkunata: “Uyarinanpaq ninriyoqqa uyarichun ”, nispa.
Arí, ch’uya rimayta allinta entiendenapaqqa tukuy yuyaywanmi uyarinanchis.
Sasaña tukuy yuyaywan uyariy kanman chaypas kallpachakunanchismi, chay ruwayqa allinninchispaqmi.
¿Tukuy yuyaywanchu huñunakuypi yachachikuykunata uyarishanchis icha wakpichu yuyaykunchis?
Sichus mana tukuy yuyaywanchu uyarisunchis chayqa manan allintachu entiendesun.
10, 11. a) Tukuy yuyaywan uyariymantapas, ¿imatawanmi ruwananku huk rimayta yachaqkuna?
b) ¿Imatan ruwananchis ch’uya rimayta allinta rimananchispaq?
Qhawariy allin rimaqkunata hinaspa paykuna hina rimay.
Hukniray rimayta yachashaqkunaqa tukuy yuyaywanmi uyarinanku, chaymantapas kallpachakunankun chay rimayta allin rimaqkuna hina rimanankupaq.
Chhaynapin manaña nishutachu k’aku - k’akuta rimanqaku, rimasqankutapas allintan entiendenqaku.
Ñoqanchispas ch’uya rimayta allinta rimanapaqqa Bibliamanta allin ‘ yachachiqkunatan ’ qhawarinanchis paykunamanta allinta yachananchispaq.
Chaymantapas paykunatan valekusunman imakunapiraqchus pantashanchis chayta corregiwananchispaq (leeychis Hebreos 12: 5, 6, 11).
Ch’uya rimayta rimanapaqqa Bibliamanta yachasqanchispin iñinanchis runamasinchismanpas yachachinanchismi.
Ichaqa manan chayllatachu ruwananchis, Diospa kamachikuyninkunatapas kasukunallanchistaqmi.
Wayqe pananchiskunaq allin ejemplontan qhawarinanchis: iñiyninkuta, rawrashaq sonqowan Diosta servisqankutapas.
Aswan allin ejemploqa Jesusmi.
Sichus chayta ruwasunchis chayqa, mana sasachakuspallan ch’uya rimayta rimasunchis, chhaynapitaq yanapakusun Diospa llaqtanpi huk nisqalla kawsananchispaq.
¿Imatan askha runakuna ruwanku huk rimayta yachanankupaq?
Huk rimayta estudiaqkunaqa umankupin hap’inanku mosoq simikunata hukkunatapas.
Cristianokunatapas Bibliamanta yachasqankuta umankupi hap’iyqa allintan yanapanqa ch’uya rimayta mana sasachakuspalla rimanankupaq.
Chaypaqmi kaykunata umankupi hap’inkuman: Bibliapi tarikuq librokunaq sutinta, Diosta hatunchananchispaq takikunata, santo espirituq rurunkunata, ñawpa Israel llaqtapi ayllukunaq sutinta, chunka iskayniyoq apostolkunaq sutinta, Bibliamanta askha textokunatapas.
Huk erqechapas soqta watallanpi kashaspan 80 versiculokunata umanpi hap’iran.
¿Qanpas kallpachakuwaqchu chayta ruwanaykipaq?
¿Imanaqtinmi kuti - kutirispa estudiananchis?
Kuti - kutirispa estudiaspaqa allintan umanchispi hap’inchis. Chayraykun allinpuni Bibliamanta yachasqanchista sapa kutilla yuyarichiwasqanchisqa.
Apóstol Pedron niran: “Chaykunataqa yuyarichishallasqaykichispuni, yachashankichisña chaypas, cheqaq - kaypi kunan allintaña sayashankichis chaypas ”, nispa.
Sichus kuti - kutirispa estudiasun chayqa allin sut’inchasqatan Bibliaq yachachikuyninkunata entiendesun, chay yachasqanchistaq kallpachawasun Diosta servishanallanchispaq (Sal.
119: 129). Sichus sapa kutilla Diospa kamachikuyninkunata yachachikuyninkunatapas yuyarisun chayqa, qhawarikusunmi imayna kawsashasqanchista, chhaynapin uyarisqanchistaqa mana qonqasunchu, Bibliaq nisqan hina, ‘ mana qonqaspan Diospa kamachikuy siminta hunt’asunchis ’.
Sichus mana chhaynatachu ruwasunman chayqa, ratullan hukkunapi yuyaykusunman manañataq ch’uya rimaytapas allintachu rimasunman.
¿Iman yanapawasun ch’uya rimayta allinta estudianapaq?
8: 8).
Mosoq rimayta yachashaspan wakinqa ch’inlla leenku, chhayna estudiayqa mayninpiqa manan allinchu kanman.
Ch’uya rimayta estudiaqkunan ichaqa mayninpi ‘ mana alto kunkawanchu leenanchis ’ kanqa, chhaynapi tukuy yuyayta estudiasqanchisman churananchispaq, chaymi salmista niran: “Payqa Señor Diospa kamachikuy siminwanmi kusikun, chaytan tutapas p’unchaypas yuyaymanan [“ mana alto kunkawanchu leen ”, NM] ”, nispa (Salmo 1: 2).
Chhaynata estudiaspaqa aswan allintan umanchispi hap’isunchis.
Hebreo rimaypi “mana alto kunkawanchu leen ” nisqa simiqa yuyaymanaywanmi tupan.
Mikhuna alimentawananchispaqqa allinta khamunanchis, chay hinallataqmi leesqanchispipas yuyaymanananchis sut’ita entiendenanchispaq.
Chhaynaqa kallpachakuy unayta yuyaymananaykipaq, astawanqa Bibliata leespayki.
¿Imanaqtinmi ch’uya rimaypa ‘ yachachikuyninkunata ’ estudiananchis?
Imaynatachus chay rimaypi simikuna tupan chayta estudiay.
Sapanka rimaypipas hukniraytan simikunaqa tupan, chaymi huknirayta qelqakun rimakunpas, chayrayku allinta rimanapaqqa chaykunata estudiana.
Ch’uya rimaypipas kanmi ‘ yachachikuykuna ’, chaykunatan ñoqanchispas estudiananchis.
Pisillataraq yachashaspaqa, ¿imatan mana ruwananchischu?
¿Imatan ruwasunman mana chay sucedewananchispaq?
Ama pisi yachasqallaykiwanchu qhepakuy.
Wakin runakunaqa huk rimayta yachasqankupi pisillatapas rimayta yacharuspankuqa manañan astawan estudiankuchu.
Chay hinallataqmi sucedenman ch’uya rimayta estudiaqkunawanpas (leeychis Hebreos 5: 11 - 14).
¿Imatan ruwasunman mana chay sucedewananchispaq?
Kallpachakunanchismi astawan yachashanallanchispaq.
Biblian nin: “Cristomanta qallariy yachachikuykunata saqespa, astawan kallpachakusun allin wiñasqa - kayman chayananchispaq. Amaña qallariypi yachachikuykunataqa rimasunchu, chaykunaqa kaykunan: mana valeq ruwaykunata saqepuspa Diosman kutirikuy, Diospi iñiy, bautizanapaq yachachikuy, uma pataman maki churaykuy, wañuqkunaq kawsarimpunan, wiñaypaq huchachaymantawan ”, nispa.
¿Ima rikch’anachiymi rikuchiwanchis sapa kutilla Bibliata estudiay allin kasqanta?
Sapa kutilla estudianaykipaq tiempoykita t’aqay.
Sapa kutilla pisillatapas estudiaymi aswan allin maynillanpi askhata estudiaymantaqa.
Ima ratopis allin rikch’asqa kashanki mana imaq distraesqan chay raton estudiawaq.
Mosoq rimayta yachayqa montañaman haykushaspa ñanta kichaymanmi rikch’akun.
Sichus chayninta sapa kutilla purisunman chayqa, ñantan ruwasunman, hinaspa facilllataña chaynintaqa purisunman.
Ichaqa sichus mana nishutachu chay ñanninta purisunman chayqa chaypin qorakuna sach’akuna ima wiñaranpunman hinaspa ñantapas manaña rikupusunmanchu.
Chayraykun allinpuni sapa kutilla estudiayqa (Dan.
6: 16, 20, NM).
Chay hinaqa ‘ rikch’asqallapuni ’ kashasunchis, ‘ Diosmanta sapa p’unchay mañakuspa ’, ch’uya rimaytapas hukkunaman willaspallapuni kashasun.
¿Imaraykun ch’uya rimayta rimashanallanchis?
Wakin runakunaqa yachashasqanku rimaytan mana hukkunawan rimayta munankuchu, manchali kaspanku otaq rimashaspa pantaruyta manchakuspanku.
Chhayna kaspankun ichaqa astawan sasachakunqaku.
Sichus pipas allinta rimayta munan chayqa, yachasqanmantan hukkunawan rimanan.
Yachashasqan rimayta astawan rimaqtinmi, aswan allinta rimanqa.
Chhaynallataqmi ñoqanchispas runakuna uyarikuyta munaqtinkuqa ch’uya rimay yachasqanchismantan paykunawan rimananchis.
“Sonqonchiswan iñiqtinchismi Diosqa chaninchawasun, qespichisqa kananchispaqtaq siminchiswan willana. ”
Bautizakuspaqa lliw runamanmi rikuchinchis Diosman qokusqanchista chayqa ‘ siminchiswanpas willashasunman ’ hinan, ichaqa manan chayllatachu ruwananchis runakunamanpas willananchismi Diosmanta.
Chaymantapas huñunakuykunapi tapuykuna kaqtin pisillapi allinta kutichispaqa hukkunamanmi willashanchis ch’uya rimayta (leeychis Hebreos 10: 23 - 25).
Llapallanchis Diosta hatunchasun ch’uya rimayta parlaspa
19, 20. a) ¿Ima ancha allin ruwaytan Jehová Diospa testigonkuna ruwashanku?
b) ¿Ima ruwananchispaqmi decidisqaña kashanchis?
6 p’unchay domingo siván nisqa killapi 33 watapin huk t’aqa runakuna Jerusalén llaqtapi huñukuranku.
Manaraq 9 horas tutamantan kashaqtinmi Diospa atiyninwan “wak rimaykunapi rimayta qallarirqanku ”.
¡Anchata kusikunapaqchá chayqa karan!
Kunan tiempopi cristianokunatan ichaqa manaña santo espiritu yanapanchu wak rimaykunapi rimanankupaq.
Chaywanpas Diospa Reinonmanta allin willakuykunataqa tawa pachak kinsa chunka más rimaykunapiraq predicashanchis.
Ima rimaypiña rimanchis chaypas, llapallanchismi ch’uya rimaytaqa rimashanchis.
Babelpi sucedesqanmantaqa hukniraymi kunan tiemponchispi sucedeshan ch’ulla rimayllapi hinan llapallanchis Diospa sutinta hatunchashanchis.
Chhaynaqa pachantinpi wayqe pananchiskunawan kuska llapallanchis “huk nisqalla ” ñawpaqman purisun, ch’uya rimayta sapa p’unchay aswan allinta rimaspa, chhaynapin Jehová Diosta hatunchasunchis (leeychis Salmo 150: 1 - 6).
¿Imanispan kutichiwaq?
• ¿Imataq ch’uya rimayri?
• ¿Imatan ruwananchis ch’uya rimayta rimanapaq?
• ¿Imakunan yanapawasun ch’uya rimayta allinta rimananchispaq?
[27 paginapi recuadro]
Imakunatan ruwasunman ch’uya rimayta aswan allinta rimananchispaq
◆ Tukuy yuyaywan uyariy.
Luc. 8: 18; Heb.
2: 1, NM.
◆ Bibliamanta allin yachachiqkunata qhawariy.
1 Cor.
11: 1; Heb.
13: 7.
◆ Umaykita llank’achiy.
1: 22 - 25; 2 Ped.
1: 12.
◆ Ama ch’inllachu leey.
1: 1, 2, NM; Neh.
8: 8.
◆ Bibliaq yachachikuyninkunata estudiay.
2 Tim.
1: 13.
◆ Ama pisi yachasqallaykiwanchu qhepakuy.
5: 11 - 14; 6: 1, 2.
◆ Sapa kutilla estudianaykipaq tiempoykita t’aqay.
6: 16, 20, NM; Efe.
6: 18.
◆ Yachasqaykimanta hukkunawan rimay.
10: 10, NM; Heb.
10: 23 - 25.
[28 paginapi fotokuna]
Diosta serviqkunaqa llapallankun ch’uya rimayta rimanku
Jehová Diosta hatunchasun anchata respetaspa
“[Jehová Diospa] ruwasqanqa munayllañan, qhapaq - atiynintan sut’inchan. ” (SAL.
111: 3.)
1, 2. a) ¿Imataq “qhapaq - atiyri ”?
b) ¿Ima tapuykunatan kay estudiopi kutichisunchis?
JEHOVÁ DIOSQA anchata respetanapaqmi, Biblian paymanta nin: ‘ Qhapaq - atiywanmi, lliphlli kaywanmi p’achasqa kashan ’, nispa (Sal.
104: 1). Runakunaqa imaymana ruwasqanchispin Diospa qhapaq atiynintaqa rikuchisunman.
Rikuchisunmanmi imayna p’achakuyninchispi allichakuyninchispipas.
Apóstol Pablon cristianakunata yuyaycharan: ‘ Allinta hap’iq p’achawan churakuychis, iman p’achakunata hinalla allin yuyaywan, ichaqa ama qoriwanpas, perlakunawanpas, ancha valorniyoq p’achawanpas p’achakuychischu, amallataq chukcha ñaqch’akuyniykichistapas k’achanchakuychischu ’, nispa.
Ichaqa manan p’achakuynillanchiswanchu ‘ qhapaq - atiywan ’ p’achasqa Diosninchistaqa hatunchasunman (Sal.
111: 3).
“Qhapaq - atiyqa ” hebreo rimaypi kay ninantan nin:“ lliphlli kayniyoq ”, “kamachikuq ”,“ hatun kay ”, “ancha respetana ”, nispa; español rimaypitaq anchata respetanapaq ninanta nin.
Jehová Diosllan lliwmantapas aswan respetasqa hatunchasqaqa kanan.
Chayraykun cristianokunaqa Diosta hatunchanku rimayninkuwan imayna kawsasqankuwanpas, chhaynapin rikuchinku respetasqankuta.
Ichaqa, ¿imaraykun runakuna respetowan hukkunata tratasunman?
¿Imaynatan Jehová Diospa qhapaq atiynin rikukun kamasqankunapi?
¿Imaynatan yanapawanchis chaypi yuyaymanay?
¿Imatan yachasunman respetowan runakunata Jesús tratasqanmanta?
¿Imaynatan Diosta yupaychashaspa respetowan comportakusunman?
Imaraykun runakuna respetowan hukkunata tratasunman
3, 4. a) ¿Imatan ruwananchis Diospa hatunchasqan kasqanchisrayku?
b) ¿Pimantan rimashallantaq Salmo 8: 5 - 9 texto?
(Qhaway willakuyta.) c) ¿Pikunatan Jehová Dios ñawpaq tiempopi hatuncharan?
Jehová Diosqa payman rikch’akuqtan runakunata kamaran, chayraykun ñoqanchispas Jehová Dios hina hukkunata respetasunman.
Jehová Diosmi Adanta hatuncharan sumaq llank’ayta qospa, payqa Jehová Diospa kamasqantan kay Hallp’api cuidanan karan (Gén.
1: 26, 27).
Huchallikurankuña runakuna chaypas, Diosqa manan qechuranchu llank’ayninkuta, chayraykun Biblia nin: ‘ Runakunatan hatuncharanki ’, nispa (leeychis Salmo 8: 5 - 9).
* Chhaynatataq Jehová Dios hatunchawanchis chayqa, chayman hinan kawsananchis, tukuy sonqonchiswantaq ancha hatun sutinta hatunchananchis.
Jehová Diosqa sumaqtan serviqninkunata hatunchan. Paymi Abelta hatuncharan ofrendanta chaskispa.
Cainpa ofrendantan ichaqa mana chaskiranchu (Gén. 4: 4, 5).
Jehová Diosmi Moisesta nillarantaq: ‘ Josueman wakin atiyniykita qoy qanpa rantiykipi Israel llaqtata kamachinanpaq ’, nispa (Núm.
27: 20). Davidpa churin Salomonmantan Biblia nin: “Señor Diostaq anchata Salomonta hatuncharqan, chaytan llapan Israel runakunaqa yacharqanku. Suyu kamachisqanpitaq hatun atiyta qorqan, chaymi Israel suyupi ñawpaqta mana pay hina reyqa karqanchu ”, nispa (1 Cró. 29: 25).
Diosqa hatunchallanqataqmi hanaq pachapaq kawsariq cristianokunatapas, paykunaqa kay Hallp’api kashaspan tukuy sonqowan Diospa ‘ kamachikuyninmanta qhapaq atiyninmantawan willaranku ’ (Sal.
145: 11 - 13). Wak ovejamanta kaqkunapas ancha sumaq llank’aytan chaskinku.
Jehová Diospa qhapaq atiyninqa kamasqankunapin rikukun
¿May hatunmi Jehová Dios?
Runakunaqa manan imapaschu kanchis Jehová Diospa qhapaq atiyninwan tupanachisqaqa, chaymantan Salmo 8 capítulo willashan, Davidmi takiran: “Señor Diosniyku, ¡ancha hatunmi sutiykiqa teqsimuyuntinpi!
Payqa chay hinañan karan manaraq ‘ hanaq pachatapas kay pachatapas kamashaspaqa ’. Diosqa kaqllapunin kashanqa kay Hallp’a paraisoman tukupuqtinpas, llapa runakuna ch’uyaman tukupuqtinpas. Arí, payqa wiñaymanta wiñaykamapas kaqllan (Gén.
1: 1; 1 Cor.
15: 24 - 28; Apo.
21: 1 - 5).
¿Imaraykun nisunman Jehová Diosqa qhapaq atiywanmi p’achasqa kashan, nispa?
Salmo qelqata qelqaqqa anchatachá admirakuran hanaq pachapi askha ch’askakunata qhawarispa.
Chaymi Jehová Diospa tukuy imaymana kamasqanta, ‘ hanaq pachatapas karpata [“telata ”, NM] hina chutarisqanta ’ qhawarispa niran:“ Qhapaq - atiywanmi p’achakunki ”, nispa (leeychis Salmo 104: 1, 2).
Tukuy atiyniyoq Diosta manaña rikunchischu chaypas, kamasqankunata qhawarispan reparanchis qhapaq atiyninta lliphlli kaynintapas.
7, 8.
¿Imaynatan ch’askakunamanta yachasqanchis rikuchiwanchis Jehová Diospa qhapaq atiyninta?
Vía Láctea nisqa galaxianchismanta rimasunchis.
Kay galaxiaqa sinchi askha ch’askakunayoqmi, kallantaqmi askha planetakunapas, Intimanta aswan hatuchachaq ch’askakunapas, chaypin Hallp’anchisqa rikhurin huk ñut’u aqo hinalla.
Kay galaxianchispiqa pachak waranqa millón más ch’askakunaraqmi tarikun.
Sichus chay ch’askakunata sapa segundo hukta yupasunman chayqa, kinsa waranqa wata maspiraqmi yupayta tukusunman.
Chay tukuy ch’askakunataq Vía Láctea galaxiallapi tarikun chayqa, ¿hayk’a ch’askakunataq teqsimuyuntinpiri tarikunman?
Ch’askakunata estudiaqkunan ninku: “Yaqachus hina teqsimuyuntinpiqa kanman 50.000 otaq 125.000 millón galaxiakuna ”, nispa.
Chhaynaqa, ¿hayk’a ch’askakunan teqsimuyuntinpi kanman?
Runakunaqa manan entiendeytapas atisunmanchu hayk’a ch’askakunachus teqsimuyuntinpi tarikun chaytaqa.
Jehová Diosmi ichaqa “hayk’achus ch’askakuna kasqanta yupan, sapankatan sutinmantakama waqyan ” (Sal.
147: 4). Jehová Diospa chhayna hatun kasqanmanta qhapaq atiyninmantapas yachasqanchisqa kallpachawanchismi ancha hatun sutinta hatunchananchispaq.
9, 10.
¿Imatan t’anta yachachiwanchis Jehová Diospa yachayninmanta?
Jehová Diosqa manan ‘ hanaq pachatawan kay pachallatawanchu ’ kamaran, payqa kamallarantaqmi trigotapas cebadatapas ‘ yarqasqakunaman mikhuchinanpaq [“t’antata qonanpaq ”, NM] ’ (Sal. 146: 6, 7).
Chay plantakunapin Diospa qhapaq atiyninqa rikukullantaq (leeychis Salmo 111: 1 - 5).
Chaymi kunanqa t’antamantañataq rimasunchis.
Jesusmi qatikuqninkunata yachachiran khaynata mañakunankupaq: “Sapa p’unchay t’antaykuta qowayku ”, nispa.
Ñawpaq tiempopiqa askha llaqtakunapin t’antata mikhuqku, Israel llaqtapipas.
T’anta ruwayqa manan sasachu, ichaqa t’antata ruwanapaq masaq tupasqanqa admirakunapaqmi.
Ñawpa tiempopi Israel runakunaqa t’antata ruwaqku trigo otaq cebada hak’uwan, chay hak’utan unuwan tupachiqku mayninpitaq levaduratawan churaqku.
T’anta lloqsinanpaq llapan chaykuna imayna tupasqanqa sasa entiendeymi.
Imaynatachus chay t’anta cuerponchista alimentasqanqa aswan sasa entiendeyraqmi.
Chaychá salmistaqa takiran: “Señor Diosníy, ¡mana yupay atiyraqmi ruwasqaykikunaqa!
Llapallantan yachaywan ruwarqanki ”, nispa (Sal.
104: 24). ¡Lliw chaykuna ruwasqanmantan Jehová Diostaqa hatunchananchis!
¿Imaynatan yanapawasunman Jehová Diospa qhapaq atiyninpi yuyaymanay?
11, 12.
¿Imaynatan yanapawasunman Diospa ruwasqankunapi yuyaymanasqanchis?
Manaña ch’askakunata estudiaqchu kanchis chaypas, llapallanchismi admirakunchis tutapi ch’askakunata qhawaspaqa, chaymantapas manaña ingeniero químico nisqachu kanchis chaypas llapanchismi t’antataqa sumaqta mikhunchis.
Ichaqa manan lliw runachu Diospa qhapaq atiynintaqa ancha sumaqpaq qhawarin.
¿Imarayku? Manayá lliw runakunachu kamasqanpiqa yuyaymanan.
Chayta yachanapaq qhawarisun Jehová Diospa huk ruwayninkunata.
Jehová Diosqa admirakunapaqmi ñawpa tiempopi Israel llaqtanta yanaparan, chay ruwasqankunapi yuyaykuspan David takiran: “Ancha sumaq qhapaq - atiyniykimantan [...] musphana ruwasqaykikunamanta rimasaq ”, nispa (Sal. 145: 5).
Jehová Diospa ruwasqankunamanta yachananchispaqqa Bibliatan estudiananchis hinaspa tiempota hap’inanchis chaypi yuyaymananapaq.
Chayta ruwasun chayqa, aswan allintan Jehová Diospa qhapaq atiyninta reparasun, kallpachawasuntaq tukuy sonqowan hatunchananchispaq.
Chhaynapin sapankanchis David hina Jehová Diosta nisunchis: ‘ Hatun - kayniykimantan willasaq ’, nispa (Sal.
145: 6). Arí, Jehová Diospa ancha allin ruwasqankunapi yuyaymanaymi yanapawasun Diosman astawan achhuykunanchispaq tukuy sonqowan paymanta rimananchispaqpas.
Chhaynaqa, ¿tukuy sonqowanchu allin willakuykunata predicashanki? ¿Yanapashankichu runakunatapas Jehová Diospa hatun kayninta qhapaq atiynintawan reparanankupaq?
Jesusqa Jehová Dios hinan respetowan runakunata tratan
a) Daniel 7: 13, 14 textoq nisqanman hina, ¿imaynatan Jehová Dios Churinta hatuncharan?
b) ¿Imayna reymi Jesús?
Jesucristoqa tukuy sonqonwanmi allin willakuykunata willaran hatuncharantaq ancha hatun Taytantapas.
Jehová Diospas hatuncharanmi sapan Churintaqa rey kananpaq “kamachikuy atiyta ” qospa (leeychis Daniel 7: 13, 14).
Chay atiyta chaskispapas Jesucristoqa manan hatunchakunchu.
Aswanmi payqa khuyapayakuq rey, payqa yachanmi maykama ima ruwaytapas atisqanchista, munakuywan respetowantaqmi tratawanchispas.
Manaraq rey kananpaq atiyta chaskishaqtinpas chhaynatañan runakunataqa trataran, astawanqa pisichasqa kaqkunata.
¿Imaynatan lepra onqoyniyoq runata Israel runakuna qhawariqku?
Ñawpaq tiempopi lepra onqoyniyoq runakunaqa unayta onqospan wañupuqku.
Lepra onqoyqa pisi - pisimantan runaq llapa cuerponman ch’eqeriq, manataqmi ima hampipas karanchu chay onqoymanta qhaliyanankupaq, chaymi lepra onqoyniyoqta hampiytaqa mana atikuranchu, imayna wañusqatapas mana kawsarichiyta atisunmanchu hina (Núm.
12: 12; 2 Rey. 5: 7, 14).
Lepra onqoyniyoq runakunataqa sinchitan pisichaqku qhellita hinataq qhawariqkupas.
Runaman achhuykuspan qapariqku: “¡Qhellin kani! ¡Qhellin kani! ”, nispa (Lev.
13: 43 - 46). Kawsashaqtinkupas wañusqata hinan qhawariranku.
Judío runakunaq qelqanpi nisqanman hinaqa, yaqa iskay metrota hinan runakunamanta karupi kananku karan.
Huk kutis judío religionpi umalliq runa lepra onqoyniyoq runata rikuspa rumiwan ch’aqesqa payman mana qayllaykunanpaq.
¿Imaynatan Jesús lepra onqoyniyoq runata trataran?
Huk lepra onqoyniyoq runan Jesusman achhuykuspa valekuran qhaliyachinanpaq. ¿Imaynatan Jesús trataran chay runata?
(leeychis Marcos 1: 40 - 42).
Hukkuna hina millakuspa tratananmantaqa khuyapayaspan respetowan trataran, payqa repararanmi ima hinallaña qhaliyay munasqanta.
Anchata khuyapayaspan Jesusqa kaq rato lepra onqoyniyoq runata llamiykuspa qhaliyachiran.
¿Imatan yachanchis Jesús runakunata imayna tratasqanmanta?
Jesusqa Taytan hinan sumaqta respetowan runakunata trataran.
¿Imaynatan cristianokunapas Jesús hina runakunata tratasunman?
Lliw runata respetowan sumaqta trataspa: qhapaqña, wakchaña, onqosqaña, kurakña, huch’uyña kaqtinkupas.
Chaytan astawanqa ruwananku congregacionpi umalliqkuna, qosakuna, tayta mamakuna, chhaynapi cuidasqanku runakunaq sonqonta mana k’irinankupaq.
Llapa cristianokunan chhaynata tratanakunanchis, Biblian nin: “Wawqe - panantin hinapuni munanakuychis, respetanakuspa hukkuna hukkunawan aswan allinpaq qhawanakuychis ”, nispa.
Diosta yupaychashaspa respetowan comportakusun
¿Imaynatan Biblia rikuchin Diosta yupaychashaspa respetowan comportakunanchista?
Chaymantapas Jehová Diosta yupaychashaspaqa ancha respetowanmi comportakunanchis.
Eclesiastés 5: 1 texto yuyarichiwanchis: “Dios yupaychana wasita rispaykiqa qhawarikuy maypichus kashasqaykita ”, nispa.
Moiseswan Josuewanpas manaraq ch’uya pampata saruykushaspan usut’ankuta ch’utikuranku, chaywanmi rikuchiranku Jehová Diosta anchata respetasqankuta (Éxo.
3: 5; Jos. 5: 15).
Israel llaqtapi sacerdotekunapas cinturamanta moqokama chayaq lino calzoncillowanmi churakunanku karan, ‘ q’ala cuerponkuta pakanankupaq ’ (Éxo. 28: 42, 43).
Chhaynapin mana pipas q’ala cuerponkuta rikuqchu altar patapi sacrificiota haywashaqtinku.
Chaymantapas sacerdoteq familianqa Diospa kamachikuyninkunata kasuspan kawsananku karan.
¿May allinmi Diosta yupaychashaspa respetowan comportakuy?
Diosta yupaychashaspa allinta comportakuspaqa paytan respetashanchis.
Hukkunatapas respetanallanchistaqmi, chayllan paykunapas respetawasunchis.
Ichaqa sonqomantan respetananchis manan hawa sonqollachu.
Jehová Diosqa sonqonchis imayna kasqantan qhawan (1 Sam. 16: 7; Pro.
21: 2). Sichus respetaq kasunchis chayqa, allin runan kasunchis, sumaqtataq runamasinchista tratasun, kikinchistapas chaniyoqpaqmi qhawarikusun.
Chhayna kasqanchistaqa sapa kutillanmi hukkunapas reparanqaku ruwasqanchispi rimasqanchispipas.
Sichus respetowan comportakusun allin yuyaywantaq p’achakusunchis allichakusunchispas chayqa, apóstol Pablo hinan nisunchis: “Manan pimanpas ima misk’anatapas churaykuchu, llank’ayniykumanta ama p’enqayta rimanankupaq.
Aswanpas tukuypin Diospa kamachinkuna kasqaykuta rikuchikuyku ”, nispa.
Diospa hatunchawasqanchisman hina comportakusun
19, 20. a) ¿Imata ruwaspan runamasinchista respetanchis?
b) ¿Imata ruwananchispaqmi kallpachakunanchis?
Hanaq pachapaq akllasqa cristianokunaqa ‘ Cristoq rantinpi willanankupaqmi churasqa kanku ’, chay llank’ayta chaskisqankuman hinan paykunaqa Diosta servinku.
Paykunata yanapaq ‘ wak ovejamanta ’ kaqkunapas sumaq llank’aytan chaskinku, chay llank’ayqa Diospa Reinonmanta allin willakuykunata willaymi.
Kamachikuqpa rantinpi rimaq runaqa mana manchakuspan riman.
Ñoqanchispas chhaynatan rimananchis Diospa Reinonmanta predicaspa.
Chaymantapas ‘ allin willakuykunata ’ runakunaman willaspaqa paykuna respetasqanchistan rikuchishanchis (Isa.
52: 7).
Chay hinaqa, kallpachakusun Jehová Dios hina munakuq respetaq kananchispaq, chayta ruwaspan payta hatunchasunchis.
Sichus Jehová Diosta, wayqe pananchiskunatapas anchata respetasun, Diosta yupaychashaspapas allinta comportakusun chayqa, qhapaq atiywan p’achakuq Diosninchistan kusichisunchis.
Davidqa Salmo qelqapi 8 capitulota qelqaspaqa mana huchayoq Jesucristomantan rimashallarantaq.
¿Imanispan kutichiwaq?
• ¿Imaynatan yanapawanchis Jehová Diospa qhapaq atiyninpi yuyaymanay?
• Lepra onqoyniyoq runata Jesús imayna tratasqanmanta, ¿imatan yachanchis?
• ¿Imaynatan respetowan comportakusunman Jehová Diosta yupaychashaspa?
[16 paginapi dibujo]
¿Imaynatan Jehová Dios Abelta hatuncharan?
[17 paginapi dibujo]
Jehová Diospa qhapaq atiynintaqa reparanchismi sapa p’unchay t’anta mikhusqanchispipas
[18 paginapi dibujo]
Lepra onqoyniyoq runata Jesús imayna tratasqanmanta, ¿imatan yachanchis?
[20 paginapi dibujo]
Diosta yupaychashaspaqa allintan comportakunanchis, chhaynapin rikuchisun respetasqanchista
Jehová Diospa Siminqa kawsaqmi
Gálatas, Efesios, Filipenses, Colosenses cartakunamanta akllasqa yachachikuykuna
“GALACIA provinciapi kashaq ” cristianokuna ukhupin wakin judiokuna Moisespa chaskisqan kamachikuykunaman k’askakuspa wakin cristianokunata pantachisharanku. Chaykunamanta uyarispan apóstol Pabloqa yuyaykuran Galacia provinciapi cristianokunaman cartata qelqananpaq.
Chay cartataqa qelqaran 50 wata otaq 52 wata ukhupi, chaypin allinta cristianokunata anyaran, nirantaq imakuna ruwanankutapas.
Chunka watamanta hinan Roma llaqtapi Jesucristorayku ‘ preso kashaqtin ’ apóstol Pablo qelqaran Éfeso, Filipos, Colosas llaqtakunapi kaq cristianokunaman, anyananpaq kallpachananpaqwan.
Ñoqanchistapas yanapawasunmanmi chay cartakunamanta yachay.
¿IMAYNAPIN CRISTIANOKUNA ‘ CHANINCHASQA ’ KANKU?
1: 1 – 6: 18)
Moisespa chaskisqan kamachikuy simiman k’askakuq judiokunaqa apóstol Pablomantan niranku: ‘ Manan apostolchu ’, nispa.
Chaymi payqa willaran imaynapi apóstol kananpaq akllasqa kasqanta.
Chay judiokunaq llullakusqankuta sut’iman horqonanpaqtaq niran: “Runaqa manan kamachikuy simita hunt’asqanraykuchu chaninchasqaqa, aswanpas Jesucristopi iñisqanraykullan ”, nispa.
Chaymantapas nillarantaq: ‘ [Jesusmi] kamachikuy simipi kawsaqkunata kacharichiran cristiano hina libre kanankupaq, chayrayku chay libre - kaypi qaqata sayaychis amataq kamachi - kaymanqa huktawan kutiriychischu ’, nispa.
Tapuykuna kutichiykunapiwan:
3: 16 - 18, 28, 29. ¿Abrahamwan Diospa rimanakusqan valenraqchu?
Jehová Dios Israel runakunawan rimanakusqanqa manan tukuchiranchu Abrahamwan rimanakusqantaqa, aswanpas yapaykullaranmi chayman.
Chayrayku, kamachikuy simi otaq Israel runakunawan rimanakusqan tukupuranña chaypas, Abrahamwan rimanakusqanqa manan tukupuranchu.
Diospa promesankunataqa Abrahampa ‘ mirayninmi ’ chaskinqa.
Chay miray ukhupin tarikun Jesucristo, umalliq hina, paywan kaqkunapiwan. 6: 2.
¿Imataq ‘ Cristoq kamachikuy siminri ’?
Jesuspa llapa yachachikuyninkunan kamachikuyninkunapiwanmi, chay kamachikuyninkunamanta aswan hatunqa “qankunapura munanakuychis ” nisqanmi.
6: 8.
¿Imataq ‘ santo espirituq munasqanta tarpuyri ’? Santo espíritu llapanpi yanapawananchispaq hina kawsaymi.
Chaypaqmi tukuy sonqowan llank’ananchis Diosmanta chaskisqanchis llank’aypi, chaypin Diospa espiritun allinta yanapawanchis.
1: 6 - 9.
Umalliq cristianokunaqa usqhayllan allichananku wayqe panakuna ukhupi ima mana allinpas kasqanta.
Sichus Bibliaq yachachisqanman hina chayta ruwanqaku chayqa, mana sasachakuspallan upallachinqaku mana allin yachachiqkunata.
2: 20.
Diosmi Churinta kachamuran sapankanchisrayku wañunanpaq.
Chaytaqa yuyarinanchispunin.
5: 7 - 9.
Mana allin runakunawan puriysikusun chayqa, paykunan hark’awasunman Diospa kamachikuyninkuna kasukunanchista.
Chayraykun mana paykunawan huñunakunachu.
6: 1, 2, 5.
‘ Santo espirituq pusasqankunaqa ’ yanapawasunmanmi sasachakuyninchiskunapi.
Mayninpiqa chay sasachakuykuna hamunman imatapas mana allinta ruwasqanchisrayku.
Ichaqa, Diospaq ruwananchistaqa sapankan hunt’ananchis.
1: 1 – 6: 24)
Éfeso cristianokuna hukllachasqa kawsanankupaqmi Pablo niran: “Tiempokuna hunt’akuqtinña hanaq pachapi kaqkunatapas kay pachapi kaqkunatapas llapallanta Cristowan huñuykunqa ”, nispa.
Criston “atiykunata [“ runakunata ”, NM] ” regalota hina qoran, chay hinapi ‘ iñiypi huk - nisqalla - kayman [...] chayananchispaq ’.
Cristianokunaqa Diosta hatunchanankupaq, huk nisqalla kawsanankupaqpas ‘ mosoq runawan p’achallikunanku ’, ‘ Cristota manchakuspataq kasunakunanku ’.
Chaymantapas ‘ Diospa qosqan llapallan tupapakuna [otaq maqanakuna] p’achawan churakunanku, saqraq q’otukuq yuyayninkuna contra qaqata sayanankupaq ’.
Tapuykuna kutichiykunapiwan:
1: 4 - 7. ¿Imaynapin Dios akllaran hanaq pachaman riq cristianokunata manaraq naceqtinku?
Ñawpaqmantañan Diosqa yuyaykuran huk t’aqa runakuna hanaq pachaman rinankupaq, ichaqa manan niranchu pikuna chay t’aqapi kanankuta.
Chayta ruwaran kay pachapi manaraq huchayoq runa naceshaqtin.
Manaraq Eva onqoq kashaqtinmi Jehová Diosqa Génesis 3: 15 textopi profeciata willaran. Chay profeciaq nisqan hina, Cristoq wakin qatikuqninkunan paywan kuska hanaq pachapi kamachikamunanku karan.
2: 2. ¿Iman ‘ wayrapi atiyniyoq espíritu ’? ¿Imaraykutaq atiyniyoqri?
Chay espirituqa ‘ kay pacha espiritun ’, otaq nillasunmantaq: runakunaq mana kasukuy munasqanmi, munasqallankuta ruway munasqanmi, nispa.
Chay espirituqa atiyniyoqmi, llapa runakunatan ima ruwaymanpas kallpawan tanqashallan.
2: 6. ¿Imaynapin hanaq pachapaq akllasqakuna ‘ hanaq pachapiña ’ kanku kay pachallapiraq kashaspanku?
Kay textopi ‘ hanaq pacha ’ nisqa simiqa manan Diospa prometesqan hanaq pachamantachu rimashan.
Aswanpas Dioswan hukllachasqa kasqankumantan rimashan, paykunaqa Diospa ñawpaqenpi hina kashanku “Santo Espirituwan sellosqa ” kasqankurayku.
4: 8, 11 - 15.
Jesucriston ‘ presochasqakunata aparan ’, ¿imaynapi?
Satanaspa makinmantan wakin runakunata qechuran, regalota hinataq qoran Diospa llaqtanman, iñiypi wiñanankupaq.
Sichus umalliqninchiskunata kasukusunchis yanapasunchistaq chayqa, “tukuy imaymanapi Cristowan hukllachasqa wiñasunchis.
Paymi cuerpoq umanqa ”.
5: 22 - 24, 33.
Warmiqa kasunanmantapas respetanallantaqmi qosanta.
Chaypaqmi “llamp’u sonqo - kaywan, sumaq sonqo - kaywan ” imatapas ruwanan, allintan qosanmanta rimanan, yanapanantaq qosanta ima yuyaykusqanpipas, chhaynapin qosanpa yuyaykusqanqa allinpi tukunqa.
5: 25, 28, 29.
Imaynan qosaqa mikhunanmanta llakikun chay hinallatataqmi llakikunan esposanpa ‘ mikhunanmanta ’.
Chaypaqmi esposanman qonan p’achata, mikhunata, huk necesitasqankunatapas, chaymantapas kallpachakunan kusichinanpaq, yanapanantaq Dioswan astawan hukllachakunanpaq.
6: 10 - 13.
Supaykunaq contranpi churakunanchispaqqa Diospa qosqan llapallan armakunawanmi churakunanchis.
“MAYKAMAÑACHUS CHAYANCHIS CHAYMAN HINAPUNI PURISUNCHIS ”
1: 1 – 4: 23)
Apóstol Pablo Filipos llaqtapi kaq cristianokunaman qelqasqan cartapiqa munakuymantan astawan rimaran.
Niranmi: “Kaytan Diosmanta mañakuni, munanakuyniykichis wiñachun aswan - aswantaraq tukuy yachaypipas allin reparaypipas ”, nispa.
Ama nishuta yuyayninkuman k’askakunankupaqtaq niran: “Diospaq tukuy sonqo llank’aychis manchakuywan khatatataywan, qespisqa kasqaykichispi wiñanaykichispaq ”, nispa.
Chaymantapas apóstol Pabloqa poqosqa cristianokunatan kallpacharan ‘ ñawpaqllamanpuni phawanankupaq, Jesucristowan hukllachasqa kaspanku premiota chaskinankupaq ’.
Hinaspa nillarantaq: “Maykamañachus chayanchis chayman hinapuni purisunchis ”, nispa.
Tapuykuna kutichiykunapiwan:
1: 23.
¿Mayqenkunataq karan apóstol Pablo mana akllakuy atisqankunari, imatataq pay munaran?
Manaña pay willakunchu mayqen kaqta akllakunanta chaypas, willaranmi imatapuni munasqanta: ‘ Wañukapuspay Cristowan kuska kashaytan [munani] ’, nispa.
Chay munayninqa hunt’akuran Cristo runakunawan mana rikuylla kashasqan tiempopin. Chaypin payqa Jehová Diospa qosqan premiota chaskiran.
2: 12, 13.
¿Imaynatan Dios yanapawanchis ‘ munananchispaq ’ ‘ ruwananchispaqpas ’?
Jehová Diospa santo espiritunmi yuyayninchista sonqonchistapas kallpachan tukuy sonqo servinanchispaq.
Chhaynatan Diosqa yanapawanchis ‘ qespisqa kasqanchispi wiñananchispaq ’.
2: 7 - 11.
Jesusqa huch’uyaykukuqmi karan, chaymi yachanchis huch’uyaykukuq kayqa mana pisi kallpayoq kaychu kasqanta, aswanpas allin kaqta tukuy sonqowan ruway kasqanta.
Hinaspapas Jehová Diosqa hatunchanmi huch’uyaykukuqkunata (Pro.
22: 4).
3: 13.
‘ Ñawpa kawsayninchispi kaqkunaqa ’ imakunatachus Diosrayku saqeranchis chaykunan kanman. Wakinqa saqeranchis allin llank’ananchista, qhapaq familianchiskunatapas.
Qonqapunanchismi chaykunataqa, manañan chaykunamanta llakikunanchisñachu, aswanpas ‘ ñawpaqenchispi kaqman aypanapaq anchatapuni kallpachakunanchis ’.
“[IÑIYPI] TAKYACHISQA KAYCHIS ”
1: 1 – 4: 18)
Chaymi cristianokunata niran: ‘ Qespikunaykichispaqqa manañan Moisespa chaskisqan kamachikuykunatañachu hunt’anaykichis, aswanpas iñiypi allinta takyaspa qaqatan sayanaykichis ’, nispa.
Chaymantataq wayqe panankunata kallpacharan: “[Cristowan] hukllachasqa kawsaychis.
Paypi saphichasqa kawsaychis, takyachisqa kaychis, yachachisqa kasqaykichisman hina iñiypi kallpachakuychis ”, nispa.
¿Imaynatan paykunata yanapanman Pabloq nisqanta kasukuy?
Pablon niran: “Chaykunamanta astawanqa munakuq sonqo kaychis, munakuymi tukuy imatapas sumaqta hukllaman tukuchin. [...]
Cristoq qosqasuykichis thak - kayqa sonqoykichispi kamachikuchun.
[...] Tukuy imatapas runakunapaq ruwaspaykichisqa tukuy sonqowan ruwaychis, Señorpaq hinapuni, ama runakunapaq hinallachu ”, nispa.
Chaymantapas nillarantaq: “Diospi mana iñiq runakunaq qayllanpiqa allin yuyaywanpuni kawsaychis ”, nispa.
Tapuykuna kutichiykunapiwan:
2: 8.
Apóstol Pablo nisqan hina, ¿imakunamantan ayqekunanchis?
Ima yuyaykunachus yachachikuykunachus kay pachapi mana kasukuq runakunata kallpachan imatapas ruwanankupaq, chaykunamantan ayqekunanchis.
4: 16.
¿Imaraykutaq Bibliapi mana rikhurinchu Laodicea cristianokunaman Pabloq qelqasqan carta?
Chay cartaqa chay tiempo cristianokunallapaqpaschá karan, otaq ñapaschá Diospa simin qelqakunapi tarikuranña chay cartaq willasqan.
1: 2, 20.
Khuyapayawaspanchismi Diosqa Churinta kachamuran ñoqanchirayku wañunanpaq, chhaynapi ch’uya concienciayoq thakpi kawsananchispaq.
2: 18, 23.
Hukkunaq qhawarinallanpaq huch’uyyaykukuqman tukuqqa manapaschá munanchu imaymanayoq kayta, otaq manapaschá pay kikinta allinta cuidakunchu, ichaqa chhayna huch’uyyaykukuqman tukuqkunaqa ‘ kikinkuq yanqa yuyaynillankuwanmi hatunchakushanku ’.
¿Imaynan Hanaq pachapi kaq yayanchis?
ASKHA runakunan yachanku “Yayayku ” nisqa rezakuyta, chaytan Jesusqa yachachiran qatikuqninkunaman.
Sapa kuti chayta rezakuqtinkuqa “Yayayku ” nispan Diosta waqyakunku.
Ichaqa, ¿allintachu chay runakuna Diosta reqsinku?
Qanri, ¿Allintachu Diosta reqsinki?
¿Amigoykita hinachu Diosta qhawarinki?
¿Willakunkichu payman llakikuyniykimanta kusikuyniykimantapas?
¿Imataq Diosta reqsiyri?
“Jehová nisqan sutinqa ”
Wawakunaqa chayllaraq rimayta yachashaspaqa “papáy ” nispallan taytankuta ninku.
Wiñasqanman hinañan sutinta yachanku, imayna runamanta reqsisqa kasqantapas, ancha allinpaqtaq payta qhawarinku.
Ñoqanchisri, ¿yachanchischu hanaq pachapi kaq Yayanchispa sutinta?
¿Yachanchischu imatan paypa sutin yachachiwanchis chayta?
Askhaña Yayaykuta rezakuspa “sutiyki much’asqa kachun ” ninku chaypas, manan yachankuchu Diospa sutinta.
Dios kasqantaqa yachasunman ch’ak tutapi ch’askakunata, hatunkaray orqokunata, imaymana t’ikakunata qhawaspallan; sutinta yachananchispaqmi ichaqa Bibliata qhawananchis, chaypin qelqasqa kashan: “Jehová nisqan sutinqa ”, nisqa (Éxodo 15: 3, NM).
Diosqa munanmi sutin yachananchista, ¿imarayku?
Sutinyá yachachiwanchis pay imayna kasqanta.
Yuyaykusqanta hunt’ananpaqqa ima necesitakusqanmanpas tukullanmanmi.
Chayta entiendenanchispaq rimasunchis huk taytamanta.
Payqa familianta allinta uywananpaqmi allin llank’aq, yuyaychaq, juez, allipunachiq, cuidaq, yachachiq ima kapun; chaytaqa ruwan familianpi kaqkuna necesitasqanman hina.
Chhaynallataqmi Jehová Diospas; payqa, sutin nisqan hina, ima yuyaykusqantapas hunt’allanmanmi serviqninkunaq allinninpaq, manan imapas yuyaykusqantaqa yanqapi tukuchinmanchu.
Qhawasunchis imaynatan munakuq Diosninchis, sutin nisqanman hina, ima munasqanpas kanman chayta.
Chhaynapin allinta yachasun Diosninchis imayna kasqanta, payman imayna asuykunanchistapas.
“Thak - kayta qowaqninchis munakuwaqninchis Dios ”
Apóstol Pablon Kamaqninchismanta niran: “Thak - kayta qowaqninchis munakuwaqninchis Dios [mi] ”, nispa.
Chaypaq yuyarisunchis Jesucristoq nisqanta, paymi niran: “Diosqa anchatapunin runakunata munakurqan, chaymi sapan Churinta kachamurqan, pipas paypi iñiqqa ama wañunanpaq, aswanpas wiñay kawsayniyoq kananpaq ”, nispa.
Qhawasqanchis hina, runakunata anchata munakuspanmi Diosqa Churinta kachamuran ñoqanchisrayku wañunanpaq.
Llapan Cristopi iñiqkunaqa wiñay kawsaymanmi aypankuman, huchaq apamusqan nanaykunamanta ñak’ariykunamantapas kacharichisqan kankuman.
Chaymi apóstol Pablo niran: “Huchaq pagayninqa wañuymi, Diospa qokuyninmi ichaqa Señorninchis Jesucristopi wiñay kawsay ”, nispa.
Chay hinaqa, tukuy sonqonchiswan Diosta munakunanchis, asuykunanchispas.
Mana kasukuq Israel runakunamanmi Moisés niran: “¿Chaywanchu Señor Diosta kutichinkichis, mana yuyayniyoq asno runakuna?
Payqa taytaykichismi, kamaqniykichismi, paymi suyuman tukuchirqasunkichis ”, nispa (Deuteronomio 32: 6).
¿Imatan chay nisqanmanta yachanchis?
Diosqa munakushallaranmi Israel runakunata, askhapiña pantaranku chaypas.
Chaymantapas kusisqa kawsanankupaq, paywan allinpi kawsanankupaqpas tukuy necesitasqankutan qoran.
Lliwmi imaymana llakikuykunapi tarikunchis, chaykunan mayninpiqa pisipachiwasunman.
Chhayna llakikuypi tarikuqtinchisqa munanchispunin pipas yanapawananchista. ¿Pitaq yanapawasunman?
Jehová Dios.
Bibliaq willasqan hina, paymantaqa manan pipas aswan munakuq, aswan allin yuyaychaq, aswan allin yanapaqqa kanmanchu.
Bibliaqa willawallanchistaqmi imarayku ñak’ariykuna kasqanta, imaynata chaykuna aguantanatapas.
Imaynan munakuq taytaqa munakuywan wawanta hampin laq’akuspa k’irikuqtin, chay hinatan Jehová Diospas necesitasqanchis rato yanapawanchis.
Payqa tukuy atiyniyoqmi, munantaqmi paypi iñiqkuna yanapaytapas (Isaías 59: 1).
Anchata munakuwaqtinchismi Diosqa ‘ mañakusqanchista uyarin ’ (Salmo 65: 2).
¿Imaraykun chayta ninchis?
Apóstol Pablon niran: “Ama imamantapas llakikuychischu, aswanpas tukuy ima necesitasqaykichistapas Diosmanta mañakuychis, rogakuywan mañakuspaykichistaq Diosman graciasta qoychis. Hinan Diosqa thak - kayta qosunkichis runakunaq mana aypay atisqan thak - kayta, chay hinapin sonqoykichistapas yuyayniykichistapas Jesucristopi Diosqa waqaychanqa ”, nispa.
Qhawasqanchis hina, Jehová Diosqa munakuywanmi “runakunaq mana aypay atisqan thak - kayta ” qowanchis. Chay thak - kayta qowananchispaqqa tukuy sonqowan paymanta mañakunanchis, Bibliaq nisqanman hinataq ruwananchispas.
“Diosmi tukuy imaymana yachaqqa ”
Biblian nin Jehová Dios “tukuy imaymana [yachaq] ” kasqanta.
Paymi aswan allintaqa yachan runakuna imayna kamasqa kasqanchista, imakuna necesitasqanchistapas (Job 36: 4; 1 Samuel 2: 3).
Chayraykun Moisesta kamachiran ninanpaq: “[Diosqa] munarqanmi yachanaykichista ‘ runaqa mana t’antallawanchu kawsasqanta, aswanpas Diospa nisqan simikunawan kawsasqanta ’ ”, nispa (Deuteronomio 8: 3; Mateo 4: 4).
Chay hinaqa, kusisqa kawsananchispaqqa manan imaymanayoq kaymantachu.
Simin Qelqapin Kamaqninchisqa allinninchispaq yachachiwanchis.
Chayrayku Bibliaq nisqanta estudiaspa chayman hina ruwaqtinchisqa, “Diospa llapa siminwanmi ” yanapachikushanchis.
Yachasunchis Zuzanna sutiyoq cristianamanta. Paymi nin: “Qosaywan kuskan Bibliata leeyku, cristianomasiykuwan huñunakuyku, runakunamanpas willamuyku Bibliamanta yachasqaykuta; chaykuna ruwasqaykuraykun kusisqa sumaqta kawsakuyku.
Dios yachachiwasqankuraykun allinta yachayku imapaq kawsanaykuta, sumaqtataq huk nisqalla kawsaykupas ”, nispa.
¿Qanri imaninkitaq chaymanta? ¿Munawaqchu Dios yachachinasuykita pusanasuykitapas?
Sichus Bibliata estudiaspa Diospa munayninman hina kawsanki chayqa, paymi tukuy imaymanapi yanapasunki.
“Qanqa Diosniymi Qespichiqniymi kanki ”
Kay tiyasqanchis pachapiqa sinchi maqanakuy guerrakunapas kan.
Manan pipas yachanchu imakunaraqchá kanqa chayta.
Llaqtaykipi guerrakuna kan chayqa, maytachá munashanki chaykuna tukukunanta.
Huk llaqtakunapi runakunapas maytachá munankuman runa wañuchinakuy, wakchayay, terrorismo nisqapas tukukunanta.
Anchatan chaykunamanta waqaychasqa kayta munanchis.
¿Pitaq chaykunamanta hark’awasunman?
Biblian nin: “Señor Diosqa qaqa sayaq pukara hinan, chaymanmi chanin runaqa phawan, allin hark’aykusqataqmi kashan ”, nispa (Proverbios 18: 10).
Jehová Diosman hap’ipakuqqa yachanmi ñawpaq tiempopi serviqninkunata Dios hark’aykusqanta, qhepa tiempomanpas kaqllatataq ruwananta.
Jehová Diosqa askha kutipin llaqtanta hark’aykuran.
Huk kutinmi Israel llaqtanrayku maqanakuspa faraonta, carretankunata, ejercitonkunatawan unuwan millp’uchiran.
Chhaynapin rikuchiran hunt’aq kasqanta, llakipi kaqkunamanta yuyarikuq yanapaq kasqantapas (Éxodo 15: 1 - 4).
Ñoqanchispas hark’aykusqa, qespichisqa kananchispaqqa Jehová Diosmanmi hap’ipakunanchis.
Chaytan rey Davidpas ruwaran sinchi sasachakuykunapi tarikuspa. Paymi Jehová Diosman niran: “Qanqa Diosniymi Qespichiqniymi kanki ”, nispa (Salmo 25: 5).
Apóstol Pedropas yacharanmi Jehová Dios chhayna kasqanta, chaymi niran: “Señorqa yachanmi payta manchakuqkunata sasachakuymanta qespichiyta ”, nispa.
Llapan paypi iñiqtan Jehová Diosqa prometen: ‘ Reqsiwasqaykiraykun waqaychasayki ’, nispa (Salmo 91: 14).
Kunan tiempopipas Diosta serviqkunaqa rikunkun chay promesa hunt’akusqanta.
Yachasunchis Polonia llaqtayoq Henryk sutiyoq cristianomanta, payqa 70 wata hinañan tukuy sonqowan Jehová Diosta servishan imaymana sasachakuykunapiña tarikuran chaypas.
Chunka soqtayoq watallanpiraq kashaqtinmi, papanta presota aparanku campo de concentración nisqa carcelman (chaypa sutinmi karan Auschwitz nisqa).
Paytawan kurak wayqentawan huk reformatorio nisqa wasiman aparanku yuyayninta cambiachinankupaq.
Chay wasimantataq presota aparanku askha campo de concentración nisqakunaman, llank’achinankupaq.
Chay p’unchaykunata yuyarispan nin: “Sinchi sasachakuypi tarikuqtiypas Jehová Diosqa manan hayk’aqpas saqerpariwaranchu.
Askha kutitaña wañuchiwayta munaqtinkupas Jehová Diosqa yanapawaranpunin aguantanaypaq ”, nispa.
Qhawasqanchis hinapas Jehová Diosqa serviqninkunatan kallpachan allin iñiyniyoq kanankupaq aguantanankupaqpas.
Pisi tiempollamantan Jehová Diosqa paypi iñiqkunata qespichinqa kacharichinqa ima.
Paymi nin: “Ñoqallapunin Señorqa kani, ñoqallapunin qespichiqpas kani ”, nispa (Isaías 43: 11).
‘ Hatun maqanakunan p’unchaypin ’ mana allin runakunata wañuchinqa, chanin runakunallatataq kay pachapi qhepachinqa.
“Llamp’u sonqokunan [...] kay hallp’ata chaskinqaku, sumaq thak - nisqataq tiyakunqaku ” (Salmo 37: 11).
“Diospa wawankuna [n] ” kasunman
Profeta Malaquiaspa tiemponpin Israel runakuna Jehová Diosta ‘ Taytayku ’ niqku.
Ichaqa manan taytankuta hinachu respetaranku, munakurankupas; aswanmi qhelli t’antata, ñawsa wist’u animalkunata sacrificiopi haywaranku.
Chaymi Diosqa paykunata niran: “Ñoqaqa Taytaykichismi kani, ¿imanaqtintaq mana yupaychawankichischu? ”, nispa (Malaquías 1: 6).
Ama chay runakuna hinachu kay, aswanpas kallpachakuy Jehová Diosta allinta reqsinaykipaq payman asuykunaykipaqpas.
Jesuspa qatikuqnin Santiagon niran: “Diosman asuykuychis, hinan payqa asuykamusunkichis ”, nispa.
Sichus Jehová Diosta Yayanchista hina qhawarinchis chayqa, hatunchananchismi paypa kamachisqantataq tukuypi hunt’ananchis.
Chayta ruwanapaq kallpachakusunchis chayqa, manan Jehová Diosqa qonqawasunchu.
Aswanmi yanapawasun mosoq pachaman chayananchispaq, chaypiqa “manan wañuypas kanqañachu, manallataqmi llakikuypas, waqaypas, nanaypas kanqañachu ”.
Chay tiempo chayamuqtinmi kasukuq runakunaqa ‘ ismuqpaq nisqa kaymanta kacharichisqa kanqaku, chaymi Diospa wawankunawan kuska kacharichisqa hatunchayninpi kanqaku ’.
[4 paginapi willakuy] Diosqa munanmi Jehová sutinta yachananchista, chay sutiqa “Payqa [ima munasqanpas] kanmanmi ” ninanmi
[5 paginapi willakuy]
“Sinchi sasachakuypi tarikuqtiypas Jehová Diosqa manan hayk’aqpas saqerpariwaranchu. ” (HENRYK)
[6 paginapi willakuy]
“Qosaywan kuskan Bibliata leeyku, cristianomasiykuwan huñunakuyku, runakunamanpas willamuyku Bibliamanta yachasqaykuta; chaykuna ruwasqaykuraykun kusisqa sumaqta kawsakuyku. ”
Kaykunamanta yachachin
1 de octubre de 2008
¿Imaynan Hanaq pachapi kaq yayanchis?
KAYKUNAMANTAN WILLAKUSHAN
3 ¿Imaynan Hanaq pachapi kaq yayanchis?
SAPA SEMANA ESTUDIANAPAQ YACHACHIKUYKUNA:
TAKINAPAQ TAKIKUNA: 69, 14 8 - 14 DE DICIEMBRE 2008
16 Jehová Diosqa kutichinmi sonqomanta mañakusqata
TAKINAPAQ TAKIKUNA: 61, 43 22 - 28 DE DICIEMBRE 2008
20 ¿Ancha respetowanchu hukkunata tratashanki?
TAKINAPAQ TAKIKUNA: 27, 66 29 DE DICIEMBRE 2008 – 4 DE ENERO 2009
25 ¿May tukuytan kallpachakuwaq wiñay kawsayta chaskinaykipaq?
TAKINAPAQ TAKIKUNA: 79, 94
¿Imatan ruwawaq matrimonioyki ‘ kinsanpasqa q’aytu ’ hina kananpaq?
‘ Kinsanpasqa q’aytuqa sasatan p’itikun. ’ (ECL.
4: 12.)
¿Pin ñawpaq warmi qharita casarachiran?
JEHOVÁ DIOSQA plantakunata animalkunata kamasqan qhepamanmi Adanta kamaran.
Chaymantataq Adanta misk’ita puñurachispa huk waqtanta horqospa yanapaqninta kamaran.
Warmita rikuruspataq Adanqa niran: “¡Kaymá!
Tulluy tulluyoqqa, aychay aychayoqqa ”, nispa (Gén. 1: 27; 2: 18, 21 - 23). Diosqa kusikuranmi warmita kamasqanwan, hinaspan iskayninkuta casarachispa bendeciran (Gén.
1: 28; 2: 24).
¿Imatan Satanás ruwaran Adanwan Evawan mana allinpi kanankupaq?
Pisi tiempollamantan ichaqa Diospa casarachisqan warmi qhariqa sasachakuypi tarikuranku.
Huk millay angelmi Evata engañaran Diospa hark’asqan sach’aq rurunta mikhunanpaq, chay qhepamanmi Adanpas mikhullarantaq, chay angeltan qhepaman Satanás nispa sutichakuran.
Mana kasukuspan paykunaqa Dios kamachikuq kasqanta mana respetasharankuchu (Gén.
3: 1 - 7). Jehová Diosmi Adanta tapuran: ¿Imatan ruwarankichis?
nispa, Adantaq kutichiran “kawsaysiwananpaq qowasqayki warmin sach’a ruruta qowarqan, hinan mikhurqani ”, nispa, chhayna kutichisqanpin reparanchis warminwan mana allinpi kasqankuta (Gén.
3: 11 - 13).
¿Ima mana allintan ruwaqku wakin judío runakuna?
Chaymantapachan Satanasqa imaymanata ruwaran casado kawsaypi phiñachinakuy kananpaq.
Ejemplopaq, ñawpa tiempopin religionpi umalliqkunata utilizaran Diospa kamachikuyninkuna contra ruwanankupaq, wakin judío religiosokunaqa manan chaniyoqpaqchu qhawariranku Diospa kamachikuyninkunata.
Paykunaqa permitiqkun qharikuna yanqallamanta esposankumanta t’aqakapunankuta, mayninpi esposanku nishu kachiyoqta mikhunata wayk’uruqtinkupas t’aqakapuqkun.
Jesusmi ichaqa niran: “Pipas warminmanta ima hawallapas t’aqakunman wak qhariwan mana wasanchashaqtin, hinaspa wak warmiwan casarakapunman chayqa, wasanchay huchatan ruwan ”, nispa.
¿Ima mana allinkunatan kunan tiempo runakuna ruwanku?
Saqraqa manan munanchu Diospa munayninman hina warmi qhari sumaqta casarakuspa tiyanankuta.
Payqa tukuy atisqantan ruwan runakuna casarakuyta mana allinpaq qhawarinankupaq, chayraykun runakunaqa qhari pura casarakunku, wakinqa mana casarakuspalla tiyanku, casarasqakunapas yanqallamantan t’aqanakapunku (leeychis Hebreos 13: 4).
Arí, Diosta mana reqsiq runakunaqa manan allinpaqchu casarakuyta qhawarinku. Chhaynaqa, ¿imatan ruwasunman mana paykuna hina yuyaykunanchispaq?
Chaypaq yachasunchis imakunatan ruwanku wakin casarasqakuna kusisqa kawsanankupaq chayta.
Jehová Diospa munayninman hina kawsay
¿Imawanmi rikch’anachikun ‘ kinsanpasqa q’aytuta ’?
Casadokunaqa Diostan kasukunanku kusisqa kawsanankupaqqa, Biblian nin: ‘ Kinsanpasqa q’aytuqa sasatan p’itikun ’, nispa (Ecl. 4: 12).
Chay textopi ‘ kinsanpasqa q’aytu ’ nispaqa matrimoniomantan rimashan, esposowan esposawan Jehová Dioswanqa kinsa q’aytupas huk q’aytullapi k’uyusqa kashanman hinan, allinta hap’iq q’aytutaq Jehová Dios.
Casadokunaqa Diospa munayninman hina kawsaspan kallpata hap’inqaku sasachakuyninkuta atipanankupaq, chayta ruwaspallan kusisqaqa kawsanqaku.
6, 7. a) ¿Imatan casadokuna ruwankuman Dioswan kinsanpasqa q’aytu hina kanankupaq?
b) ¿Imatan huk cristiana aswanta valoran qosanmanta?
¿Imatan casado warmi qhari ruwanman matrimonionku kinsanpasqa q’aytu hina kananpaq?
Davidmi khaynata takiran: “Diosníy, munayniykitapunin ruwayta munani, yachachikuy simiykitan sonqoy ukhupi hap’ini ”, nispa (Sal. 40: 8).
Jehová Diosta munakuspan Davidqa tukuy sonqonwan payta serviran, cristianokunapas kaqllatataqmi ruwanku.
Chayraykun casadokunaqa kallpachakunanku Dioswan hukllachakunankupaq munayninta kusikuywan ruwanankupaqpas.
Chaymantapas iskayninkun yanapanakunanku Diosta astawan munakunankupaq (Pro.
27: 17).
Sichus casadokuna sonqonkupi Diospa kamachikuyninkunata hap’inqaku chayqa, casado kawsayninkupin rikuchinqaku ‘ iñiyta, suyakuyta, munakuytapas ’, chhaynapin paykunaqa astawan hukllachakunqaku.
Sandra sutiyoq iñiqmasinchismi phisqa chunka wataña casarasqa kashan, paymi qosanmanta rimaspa nin: “Qosayqa allintan yanapawan Diosta servinaypaq, Jehová Diostapas anchatan munakun ñoqamantapas aswantaraq, chhayna kasqantan astawanqa valorani ”, nispa.
Qosakuna, ¿qankunamantapas chhaynatachu esposaykichis ninman?
¿Imatan casadokuna ruwananku Diospa bendecisqan kanankupaq?
Casadokuna, ¿Jehová Dioswan allinpi kanaykichispaq, paypa munayninta ruwanaykichispaqchu astawanqa kallpachakunkichis?
¿Qhawarinkichu qosaykita otaq esposaykita Dios serviypi compañeroykita hina? (Gén.
2: 24.) Eclesiastés 4: 9 nin: “Aswan allinmi iskay runa huk runallamantaqa, aswan allintan [“ aswan allin premiotan ”, NM] llank’asqankumanta chaskinqaku ”, nispa.
Casadokunaqa iskayninkun tukuy atisqankuta kallpachakunanku casado kawsayninkupi Diospa bendecisqan kanankupaq munakuywan unayta kawsanankupaqpas.
a) ¿Imatan qosa ruwanan familianpaq?
b) Colosenses 3: 19 textoq nisqanman hina, ¿imaynatan qosa esposanta tratanan?
Sichus casadokuna munanku Diospa yanapaynin chaskiyta chayqa, kamachikuyninman hina kawsanankupaqmi kallpachakunanku.
Qosan familiantaqa manteninan yanapanantaq Diosta servinankupaqpas.
Chaymantapas qhawarinanmi esposan imayna sientekusqanta.
Colosenses 3: 19 texton nin: “Qosakuna, esposaykichista munakuychis, amataq paykunata k’amipayaychischu ”, nispa.
Bibliata t’aqwiq runan k’amipayay simimanta nin: “‘ K’amipayaq ’ qosaqa sinchi k’araq simikunawanmi esposanta k’amin, maqan iman, manataqmi munanchu yanapayta, manteneyta nitaq munakunpaschu ”, nispa.
Cristiano qosaqa manan hayk’aqpas chhaynataqa comportakunmanchu.
Sichus qosa munakuywan familianta umallinqa chayqa, esposanqa mana k’irkuchakuspan qosanta kasukunqa.
¿Imatan ruwananku cristiana esposakuna?
Sichus esposakunapas munanku matrimonionkupi Dios yanapananta chayqa, kasukunallankutaqmi Diospa kamachikuyninkunata.
Apóstol Pablon qelqaran: “Imaynan Señorninchista kasunkichis chay hinata casarasqa warmikuna qosaykichista kasuychis.
Qosaqa esposaq umanmi, imaynan Cristopas iglesiaq uman ”, nispa.
Satanasmi Evata khaynata engañaran: Sichus Diosmanta karunchakapunki chayqa aswan kusisqan kawsanki, nispa.
Kunan tiempokamapas wakin warmikunaqa munaynillankutan ruwayta munanku.
Jehová Diosmi ichaqa qosanta yanapananpaq Evata kamaran, Diosqa ancha allinpaqmi chay ruwayta qhawarin, chaymi Diosta manchakuq esposaqa mana rimapakuspa qosanta kasukun (Gén. 2: 18).
Diospa kamachisqanman hina sonqomanta qosanta kasukuq esposaqa huk “corona ” hinan qosanta hatunchan (Pro.
12: 4).
¿Iman huk iñiqmasinchista yanaparan esposanwan kusisqa kawsananpaq?
Chaymantapas Diospa munayninman hina kawsayta munaq casadokunaqa kuskan Bibliata estudiananku.
Gerald sutiyoq iñiqmasinchismanta rimasunchis, payqa phisqa chunka phisqayoq watañan casado, paymi nin: “Sichus casadokuna kusisqa kawsayta munanku chayqa, kuskan Bibliata leenanku estudianankupas, chayta ruwaspaqa astawanmi paykuna pura hukllachakunqaku Jehová Diosmanpas hukllachakunqaku ”, nispa.
Arí, sichus casadokuna kuska Bibliata estudianqaku chayqa, mana qonqaspan Diospa kamachikuyninkunata hunt’anqaku hinaspa Dioswan astawan hukllachakunqaku iñiyninkupipas wiñarinqaku.
12, 13. a) ¿Imaraykun casadokuna kuska Diosmanta mañakunanku?
b) ¿Imatawanmi ruwankuman aswan hukllachasqa kanankupaq?
Chaymantapas kusisqa kawsaq casadokunaqa kuskan Diosmanta mañakunku.
Sichus qosa Diosmanta mañakuspa sonqonta kicharinqa hinaspa willanqa imakunapichus Diospa yanapayninta necesitasqankuta chayqa, astawanmi hukllachakunqaku (Sal. 62: 8).
Sichus esposaykiwan otaq qosaykiwan mana entiendenakunkichischu chayqa, ¿manachu chaytaqa allichawaqchis ancha atiyniyoq Diospa yanapayninwan?
Chaymantapas mañakusqankuman hinan kawsananku yanapanakuspa, ‘ paciencianakuspa [...] pampachaykunakuspa ’ ima.
Kaytan yuyarinanchis: Diosmanta mañakuspaqa paypin confiashanchis.
Rey Davidmi niran: ‘ Qanpin llapan suyakusunkiku ’, nispa (Sal.
145: 15).
Sichus Diosmanta mañakuspa paypi confiasun chayqa, manañan nishutachu llakikusun, Dios ñoqanchispi interesakusqanta yachasqanchisrayku.
Chaymantapas casadokunaqa Diospa munayninman hina kawsanankupaqqa kuskan huñunakuykunaman predicacionmanpas rinanku.
Huñunakuykunaman rispan paykunaqa yachamunku Saqraq ‘ yuyaykusqankunata ’ imaynatas atipankuman chayta.
Kuska predicasqankutaq yanapanqa ‘ qaqata sayaspa ’ Diosta servishanallankupaq.
¿Imatan ruwankuman sasachakuykuna kaqtin?
¿Imaraykun casadokuna sasachakuykunapi tarikunkuman?
Yaqapaschá ñawpaqpi yachasqanchis yuyaychaykunataqa sapa kutilla uyarinchis, chhayna kaqtinpas ¿rimawaqchischu iskayniykichis imaynata chay yuyaychaykunaman hina kawsawaqchis chayta?
Diosta kasukuspaña iskayninku kawsankuman chaypas Bibliaqa kaytan willan: “Casarakuqkunaqa sasakunapin rikukunqaku ”, nispa.
Arí, cristianokunapas sasachakuypin tarikunkuman huchayoq kasqankurayku, Diosta mana kasukuq runakuna ukhupi tiyasqankurayku, hinaspapas Saqraqa imaymana pruebamanmi churanman Diosta serviq casadokunataqa.
Ichaqa Jehová Diospa yanapayninwanmi casadokunaqa atinkuman chaykuna atipayta.
Jobmanta yuyarisunchis, kay runaqa tukuy sonqonwanmi Diosta serviran, chaymi Satanasqa paypa churinkunata, kamachin runakunata, uywankunatawan wañuchiran, ichaqa “chaykunaña kaqtinpas Jobqa manapunin huchallikurqanchu, manallataqmi Diostapas huchacharqanchu ” (Job 1: 13 - 22).
¿Imaynatan runakuna comportakunkuman llakikuypi otaq sasachakuypi tarikuspa?
¿Imatan ruwawaq sichus qosayki otaq esposayki chhaynapi tarikuqtin?
Jobtaqa warminpas kaytan niran: “Kay hinataña ñak’arishaspapas, ¿qaqataraqchu iñiyniykipi sayashanki?
¡Diosta ñakay, hinaspa wañuy! ”, nispa (Job 2: 9).
Arí, runakunaqa sasachakuypi otaq llakikuypi tarikuspaqa mana allinta yuyaykuspan imatapas rimankuman.
7: 7, NM). Sichus problemakuna kaqtin qosayki otaq esposayki rimapayaspa sonqoykita k’irisunkiman chayqa, kallpachakuy ama phiñakunaykipaq.
Kaqllatataq qanpas kutichiwaq chayqa, astawanmi ch’aqwayta hatarichiwaq (leeychis Salmo 37: 8).
Llakikuypi tarikuspa imatapas ‘ mana rimananta rimaqtinqa ’ ama kasuychu (Sal. 106: 33).
a) Mateo 7: 1 - 5 textoq nisqanman hina, ¿imatan casadokuna mana ruwanankuchu?
b) ¿Pantasqallankutachu casadokuna qhawanakunanku?
Yaqapaschá qosaykiq otaq esposaykiq imallapipas pantasqanta reparaspa niwaq: “Cambiachisaqmi imayna kasqanta ”, nispa.
Pacienciawan sumaqllata trataqtiykiqa yaqapaschá pisi - pisimanta cambianman.
Ichaqa yuyariy, imallapipas hukkunaq pantashasqanta qhawaq runakunamantan Jesús niran: ‘ ¿Imaraykun wawqeykiq ñawinpi qhellita qhawanki, manataq ñawiykipi kaq kurkutaqa reparakunkichu? ’, nispa.
Chayraykun yuyaycharan: “Ama hukkunata huchachaychischu, ahinapin Diosqa mana huchachasunkichischu ”, nispa (leeychis Mateo 7: 1 - 5).
Ichaqa manan chayraykuchu hinallata qhawanakunanku imatapas mana allinta ruwasqankutaqa.
Robert sutiyoq iñiqmasinchismi tawa chunka wata hinaña casado kashan, paymi nin: “Casadokunaqa sut’illantan imatapas rimananku, sichus hukninku mana allin ruwasqanta reparachin chayqa uyarikunanmi hinaspa manaña chayta ruwananchu ”, nispa.
Ichaqa manan imapi pantashasqallankutachu qhawanakunanku, aswanpas imakunatachus allinta ruwashanku chaytan astawanqa valorananku (Ecl.
9: 9).
17, 18.
¿Imatan ruwasunman llakikuykunapi tarikuspanchis?
Familia ukhupi cambiokuna kaqtinpas sasan casadokunapaq kanman.
Paykunapaqqa sasan kanman wawankuta uyway.
Yaqapaschá familiapi mayqenninkupas sinchita onqorunman.
Yuyaq tayta mamankutapaschá cuidananku kanqa.
Otaq wawakunapas karu llaqtata ripunkuman.
Diospa llaqtanpi ruwayninkuta hunt’aypas sasan kanman.
Chaykunan paykunata llakichinman.
¿Imatan casadokuna ruwankuman sasachakuykunata otaq llakikuykunata manaña aguantayta atispanku? (Pro. 24: 10.)
¡Ama pisipaychischu!
Satanasqa kusikunmi Diospa llaqtanmanta huk cristianollapas karunchakapuqtinqa, ¡imaynataraqchá kusikunman casado warmi qhari karunchakapuqtinqa!
Chayrayku anchata kallpachakuy kinsanpasqa q’aytu otaq matrimonioyki ama p’itikunanpaq.
Bibliaqa willanmi Diosta serviqkuna hatun pruebakunata aguantasqankumanta.
Huk kutinmi rey David sonqonta kicharispa Jehová Diosta niran: “Diosníy khuyapayaykuway, [...] sapa p’unchaymi awqaykuna sarunchakuwan ”, nispa (Sal. 56: 1).
¿Hayk’aqllapas David hina sientekurankichu?
Familiaykipi llakikuykuna kaqtin otaq ima sasachakuyña kaqtinpas David hinan kallpata hap’iwaq aguantanaykipaq.
Paymi niran: “Señor Diosmanmi waqyakurqani, paytaq kutichimuwarqan, lliw manchakusqaymantan librawarqan ”, nispa (Sal.
34: 4).
Askha bendicionkuna
¿Imatan ruwasunman Saqraq trampankunapi ama urmananchispaq?
Kay tukukuy sasa p’unchaykunapiqa casadokunaqa llakipayanakunankun kallpachanakunankutaq.
Ama qonqaychu kaytan Satanasqa nin: “Imatapas chaskinankuraykullan runakunaqa Diosta servinku ”, nispa.
Chayrayku payqa may atisqanta kallpachakunqa cristianokunaq iñiyninta matrimonionkutapas waqllichinanpaq.
Ichaqa, sichus tukuy sonqomanta Diosman hap’ipakusun chayqa manan Saqraq trampankunapi urmasunchu (Pro.
3: 5, 6).
Pablon khaynata qelqaran: “Atiy qowaqniypa kallpachawasqanwanmi tukuy imaymanata atini ”, nispa.
¿Ima bendicionkunatan Diospa munayninman hina kawsaq casadokuna chaskinku?
Diospa munayninman hina kawsaq casadokunaqa askha bendicionkunatan chaskinku.
Joelmi esposanwan phisqa chunka hukniyoq wataña casado kawsanku, paytaqa anchatan Jehová Dios matrimonionpi bendeciran, paymi willawanchis: “Anchatan Jehová Diosta agradecekuni sumaq esposata qowasqanmanta, paywan kusisqa kawsasqaymantapas.
Payqa ñoqapaq hinapunin karan ”, nispa.
¿Imatan paykuna ruwaranku kusisqa kawsanankupaq?
Joelmi nin: “Sapa p’unchaymi sumaqta munakuywan pacienciawan tratanakurayku ”, nispa.
Kay pachapiqa manan mayqen matrimoniopas mana ima sasachakuyniyoqqa kawsanmanchu.
Ichaqa kallpachakusunmanmi matrimonionchispi Diospa yanapayninta maskhananchispaq Bibliaq nisqanman hina kawsananchispaqpas.
Chayta ruwasun chayqa sasata p’itikuq ‘ kinsanpasqa q’aytu ’ hinan matrimonionchis kanqa (Ecl.
4: 12).
• ¿Imakunatan casadokuna ruwananku Diospa munayninman hina kawsanankupaq?
• ¿Imatan casadokuna ruwananku sasachakuykuna kaqtin?
• ¿Imaynatan casadokuna kawsanqaku Diosta kasukuspanku?
[20 paginapi fotokuna]
Casadokunaqa kuskan Diosmanta mañakunanku sasachakuykunata atipanankupaq
‘ Kay pachaq espiritunwan ’ ama atipachikusunchu
“Ñoqanchisqa manan kay pacha espiritutachu chaskirqanchis, aswanpas Diosmanta kaq Espiritutan chaskirqanchis. ”
1, 2. a) ¿Imapaqmi Gran Bretaña minakunapi canariokunata churananku karan?
b) ¿Imaraykun cristianokunapas peligropi tarikunchis?
GRAN BRETAÑA nacionpin 1911 watapi gobierno kamachiran carbonta horqokusqan sapanka minapi iskay canariokuna (q’ellu pichinchukuna) kananta.
¿Imapaqmi necesitakuran iskay canariokunata?
Chay minapi llank’aqkuna ama wañunankupaq.
Sichus mina ukhupi nina rawrayta qallarinman chayqa, ninata wañuchiqkunan chay canariokunata aparikuspa haykunkuman, canariokunaqa ratullan monóxido de carbono nisqa gaswan wikch’ukapunku, chayta rikuspankun nina wañuchiqkunaqa usqhaylla minamanta lloqsimunku, mana chayqa, yuyayninku chinkaqtinmi mana reparakuspalla wañupunkuman.
Runakunaqa manan reparankuchu chay monóxido de carbono nisqa gasta, chay gasqa venenoson, manan asnanchu nitaqmi rikukunpaschu, chaymi runakunaqa mana reparaylla chay gaswan wañupunkuman.
Chay minapi llank’aqkuna hinan cristianokunapas peligropi tarikunchis.
Jesús qatikuqninkunata pachantinpi allin willakuykunata predicanankupaq kamachishaqtinqa yacharanñan Satanaspa kamachisqan pachapi, Diosta mana kasukuq runakuna ukhupi tiyaspa peligropi tarikunankuta.
Jesusqa interesakuranmi qatikuqninkunamanta, chaymi manaraq wañupushaspa Taytanmanta mañakuran: “Manan kay pachamanta paykunata horqonaykipaqchu mañakuyki, aswanpas saqramanta paykunata waqaychanaykipaqmi ”, nispa.
3, 4.
¿Imanispan Jesús qatikuqninkunata niran?
¿Imaraykun kunan tiempo cristianokuna astawanqa kasukunanchis?
Jesusqa ñawpaqmantañan qatikuqninkunata yuyaycharan Dios serviyninkupi ama pisipanankupaq, mana chayqa mana reparayllan iñiyninkupi chiriyapunkuman hinaspa wañupunkuman.
Paymi niran: “Cuidakuychis qankuna kikiykichista [...] tukuy chay hamuqkunamanta ayqenaykichispaq, hinaspa Runaq Churinpa qayllanpi rikhurinaykichispaq ”, nispa.
Jesuspa nisqantaqa ñoqanchismi astawanqa kasunanchis, ¿imarayku? Tukukuy p’unchaykunapi kawsashasqanchisrayku.
¿Imatan ruwananchis yanapayninta chaskinapaq?
¿Imataq kay pachaq espiritunri?
¿Imaynatan waqllichiwasunman?
¿Imatan ruwasunman kay pachaq espiritunwan mana atipachikunapaq?
(Leeychis 1 Corintios 2: 12.)
Diospa espiritun kay pachaq espiritunpas
5, 6.
¿Imaynatan Diospa santo espiritun yanapawasunman?
¿Imakunatan ruwananchis chaskinanchispaq?
Diospa santo espiritunqa manan ñawpaq tiempopi cristianokunallatachu yanaparan.
Kunan tiempopipas kallpachawasunmanmi allin kaqkunata ruwananchispaq, Diosta tukuy sonqowan servinanchispaqpas.
Chaymantapas yanapawasunmanmi kawsayninchispi munakuyta, sumaq sonqo kayta, allin runa kaytawan ruruchinanchispaq.
Diosmi ichaqa santo espiritunta mana qonmanchu mana munaqkunamanqa.
¿Imaynatan santo espirituta chaskisunman?
Biblian willawanchis imakuna ruwananchista.
Ñawpaqtaqa Diosmantan mañakunanchis espiritunta qowananchispaq (leeychis Lucas 11: 13).
Chaymantapas Diospa Simin Qelqatan estudiananchis, chaypi yachasqanchisman hinataq kawsananchispas.
Ichaqa manan leeyllachu leenanchis, aswanpas kallpachakunanchismi Bibliaq yachachisqanta allinta entiendenanchispaq.
Hinaspapas, Señor Jesucristotan chaskinanchis Jehová Diospa churasqanta hina, Diosqa paynintan espiritunta qowanchis.
Chayraykun Jesuspa yupinta qatikunanchis yachachisqanman hinataq kawsananchispas.
Sichus Jesús hina kananchispaq astawan kallpachakusun chayqa, astawanmi santo espirituta chaskisunchis.
¿Imakunata ruwanankupaqmi kay pachaq espiritun runakunata kallpachan?
Kay pachaq espiritunman hina kawsaq runakunan ichaqa Satanasman rikch’akunku (leeychis Efesios 2: 1 - 3).
Chay espirituqa hinantinpin kashan imaymana ruwaykunapitaqmi rikukunpas.
Runakunatan kallpachan Diospa kamachikuyninkuna contra ruwanankupaq, chay ruwaykunamanta wakinqa “aychaq millay munayninkuna, ñawiq rikusqan millay munapakuykuna, kay pacha kawsaypi hatunchakuykuna ima ”.
Kallpachallantaqmi aychankuq munasqanman hina ruwanankupaqpas, chaykunan: qhelli huchapi puriykuna, ídolo yupaychaykuna, layqakuykuna, envidiakuykuna, k’arak phiñakuykuna, machaykuna ima.
Chaymantapas runakunaqa chay espirituq kallpachasqanmi Diospa yachachikuyninkunamanta imaymanata thawtinku otaq mana kaqta yachachinku.
Astawan kay pachaq espiritunman hina kawsaqkunaqa astawanmi Satanasman rikch’akunqaku.
¿Imatan sapankanchis decidinanchis?
Sapankanchismantan chayqa kanqa.
Kay pacha espirituq munayninman hina kawsaq runakunaqa saqepunkumanmi mana allin kawsasqankuta, hinaspa santo espirituwan yanapachikunkuman.
Ichaqa santo espirituq munayninman hina kawsaqkunapas mana cuidakuspankuqa kay pachaq espiritunman hinan kawsayta qallarinkuman.
Yachasun imaynata kay pachaq espiritunwan mana atipachikusunmanchu chayta.
Tiempollanpi reparasun Dios serviyninchispi pisiyashasqanchista
9 - 11.
¿Imaynapin reparasunman kay pachaq espiritunwan aysachikushasqanchista?
Naqha rimasqanchis hina, carbón horqoq minerokunaqa canariokunatan apaqku venenoyoq gasta tiempollanpi reparanankupaq.
Canarioq wikch’ukusqanta rikuspankuqa usqhayllan minerokunaqa minamanta lloqsimuqku venenoyoq gaswan mana wañunankupaq.
Cristianokunapas mana reparayllan kay pachaq espiritunwan aysachikushasunman, ¿imaynatan chayta reparasunman?
Diospa llaqtanman haykumuspa bautizakuspaqa, tukuy yuyaywanchá Bibliata leeranchis, sapa kutillachá tukuy sonqomanta Diosmantapas mañakuranchis.
Huñunakuykunatapas ancha allinpaqchá qhawariranchis, chaypiqa llakikuyninchiskunata qonqaspan thakpi sientekuranchis.
Chaykunan yanapawaranchis kay pachaq espiritunmanta karunchakunanchispaq.
Kunanri, ¿sapa p’unchaychu Bibliata leeshanchis? (Sal. 1: 2, NM.)
¿Sapa kutillachu sonqomanta mañakushanchis?
¿Kusikunchischu llapa huñunakuykunaman rispa? (Sal. 84: 10.)
¿Allintachu chay ruwaykunata hunt’ashanchis?
Chaykuna ruwayqa sasan kanman askha ruwanayoq kasqanchisrayku.
Sichus chaykunata manaña ñawpaqpi hinachu ruwashasunman chayqa, kay pachaq espiritunwanmi aysachikushasunman.
Chhayna kaqtinqa, kallpachakunanchismi ñawpaqpi hina allin ruwasqanchiskunata hukmanta ruwananchispaq.
“Paqtataq sonqoykichis rumiyanman ”
¿Imanispan Jesús qatikuqninkunata yuyaycharan?
¿Imarayku chayta niran? ¿Imatawanmi ruwasunman kay pachaq espiritunwan mana atipachikunapaq?
Jesusmi qatikuqninkunata niran: ‘ Cuidakuychis qankuna kikiykichismanta, paqtataq sonqoykichis rumiyanman viciokunawan [“nishu mikhuykunawan ”, NM], machaywan, kay kawsaypa llakichikuyninwan, chaytaq Runaq Churin kutimunan p’unchay qonqaylla hap’isunkichisman.
Seq’ona waskha hinan chayamunqa kay pachantinpi lliw kawsaqkunapaq ’, nispa, chay qhepamantaq niran: ‘ Rikch’asqalla kashaychis ’, nispa.
13, 14.
¿Imakunatan tapukusunman mikhuymanta ukyaymantapas?
T’aqwirisun Jesuspa nisqanta.
¿Huchachasharanchu Jesús sumaq mikhuna mikhuyta ukyaytapas?
Payqa allintan yacharan Salomonpa nisqanta: ‘ Ñoqaqa yachanin, kawsashanankamaqa manan aswan allinqa runapaq kanchu, aswanpas kusikunallanmi, allinkaqllatapuni ruwanallanmi. Diospa qowasqallanchistaqmi mikhunchispas, ukyanchispas, tukuy llank’asqanchiswanpas q’ochukunchis ’, nispa (Ecl.
3: 12, 13).
Kay pachaq espiritunmi ichaqa runakunata kallpachan mikhuyllaman, ukyayllaman qokunankupaq, chaytan Jesusqa yacharan.
¿Imaynatan yachasunman kay pachaq espiritunwan aysachikuspa, nishuta mikhuyman ukyaymanpas qokushasqanchista?
Kaykunatan tapukunanchis: “¿Imaynatan qhawarini Bibliapi otaq qelqanchiskunapipas sinchi mikhuymanta leesqayta?
¿Manachu reparaqpas tukuni, chayqa nishuñataqmá nispa?
¿Chay ruwasqayqa manamá imapaschu nispachu nini? * ¿Imaynatan qhawarini trago ukyaymanta Bibliaq nisqanta?
¿Imaynatan qhawarini machaytapas?
¿Chay yuyaychaykunaqa manan ñoqapaqchu nispachu nini?
¿Pipas: “Nishutan tragota ukyashanki ” niwaqtin, yanqatan rimashanki nispachu phiñakunipacha?
Chay tapuykunaman imayna kutichisqanchispin yachasunchis kay pachaq espiritunwan aysachikushanchischu icha manachus chayta (tupanachiy Romanos 13: 11 - 14).
Ama nishutaqa llakikusunchu
¿Imaniranmi Jesús qatikuqninkunata?
Chaymantapas kay pachaq espiritunwan ama atipachikunapaqqa manan nishutachu llakikuna.
Jesusqa yacharanmi imallamantapas runakuna nishuta llakikusqankuta.
Chayraykun sumaqllata qatikuqninkunata niran: ‘ Ama [...] llakipakuychischu ’, nispa.
Ichaqa Dios serviyninchismanta, familianchista manteniymantapas llakikuyqa allinmi.
Chhaynaqa, ¿ima llakikuymantan Jesús rimasharan?
¿Imatan askha runakuna ruwanku kay pacha espirituq kallpachasqan?
Kay pachaq espiritunman hina kawsaq runakunaqa imaymanayoq kasqankuwanmi hatunchakunku, chhaynapin hukkunatapas kallpachanku qolqellapiña yuyaykunankupaq.
Paykunan ninku: “Mana qolqeyoq kaspaqa manan kusisqachu kawsawaq, cristiano kayqa manan valenchu, imaymanayoq kaymi aswan allinqa ”, nispa.
Chayta kasuspan wakin runakunaqa tuta p’unchay llank’anku askha qolqeta gananankupaq, manataq kaqninkuwanpas contentakunkuchu, paykunaqa imatapas aswan mosoqtan, hatuntan, chayllaraq lloqsimushaqkunatan munanku (Pro. 18: 11).
Sichus cristianokunapas paykuna hina qhapaq kaykunallapiña yuyaykusunman chayqa, Dios serviyninchispin pisipasunman (leeychis Mateo 13: 18, 22).
¿Imatan ruwasunman mana nishuta llakikunanchispaq?
Imamantapas mana nishuta llakikunapaqqa, Jesuspa nisqantan kasukunanchis, paymi niran: “Diospa qhapaqsuyunta, chanin - kaynintawan ñawpaqtaqa maskhaychis ”, nispa.
Chayta ruwaqtinchisqa tukuy ima necesitasqanchistapas Diosqa qowasunmi, chaytan Jesús prometeran.
¿Imaynatan rikuchisunman chay promesanpi confiasqanchista?
Ima negocio ruwasqanchispipas ‘ Diospa [...] chanin - kaynintan ñawpaqtaqa maskhananchis ’ kamachikuyninkunata kasukuspa.
Chayrayku, impuestota pagaspa ¿iman kaqllatachu paganchis mana chhikanta llullakuspa?
Imata manukuspapas hunt’ananchismi Jesuspa kay nisqanta: ‘ Arí nisqaqa, Arí nisqallapuni kanan ’.
Honrado kaspaqa manapaschá qhapaqyasunchu, ichaqa Diospa allin qhawarisqanmi kasun, allin concienciayoqmi kasunpas, manataqmi nishutachu llakikusunpas.
¿Ima allin ejemplotan Jesús saqewaranchis?
¿Imaynatan yanapawasunman yupinta qatikuy?
Diospa Reinonta ñawpaqta maskhananchispaqqa yachananchismi imakunachus ñoqanchispaq aswan importante kasqanta.
Jesusmanta rimasunchis, mayninpin payqa allin p’achawan churakuq.
Amigonkunawanpas sumaq mikhunakunatan mikhuq vinotapas ukyaqmi.
Jesuspaqmi ichaqa chaykuna karan mikhunata sumaqyachiq condimentokuna hinalla, paypaqqa Jehová Diospa munayninta ruwaymi aswan importanteqa karan.
Jesuspa yupinta qatikuspaqa kusisqan kawsanchis.
¿Imakunawanmi kusikunchis?
Llakisqa runakunata Diospa Simin Qelqawan consolaspa, iñiqmasinchiskunaq munakuyninta yanapayninta chaskispa, chaymantapas ¡Jehová Diostan kusichinchis!
Imakunachus ñoqanchispaq aswan importante kasqanta yachaspaqa manan kusikuykuna qhapaq kaykuna maskhaypichu purisunchis.
Aswanpas chaykunaqa yanapawasunmi Jehová Diosta servinanchispaq.
Diosta servinanchispaq astawan kallpachakusun chayqa, manan faciltachu kay pachaq espiritun aysawasun.
‘ Santo espirituq munasqanman hina yuyaykusun ’
19 - 21.
¿Imatan ruwananchis ‘ santo espirituq munasqanman hina yuyaykunanchispaq ’?
Imatapas ruwananchispaqqa ñawpaqtaraqmi piensanchis.
Mana allinta yuyaykuspaqa mana allinkunallatataqmi ruwasunchis.
Chayraykun apóstol Pablo niwaranchis imapichus yuyaykusqanchista allinta reparananchispaq.
Paymi niran: “Sonqoq munayninman hinalla kawsaqkunaqa sonqoq munayninman hinallataqmi imatapas yuyanku. Santo Espirituq munayninman hina kawsaqkunan ichaqa Espirituq munayninman hina imatapas yuyanku ”, nispa.
¿Imatan ruwasunman kay pacha espirituq munayninman hina ama yuyaykunanchispaq?
Makillan kashananchis kay pachapi millay kaqkuna yuyayninchista ama qhellichananpaq.
Chayraykun mana televisionpipas qhawananchischu qhelli kawsaykunata maqanakuykunatapas, chaykunaqa yuyayninchistan qhellichanman.
Qhelli yuyayniyoq kaqtinchisqa manan Diospa limpio, ch’uya santo espiritun ñoqanchispi kanmanchu (Sal. 11: 5; 2 Cor.
6: 15 - 18). Chaymantapas, sichus sapa kutilla Bibliata leesun, Diosmanta mañakusun, yuyaymanasun, huñunakuykunamanpas risun chayqa, ñoqanchispin Diospa santo espiritun kashanqa.
Sapa kutilla predicaq lloqsispapas santo espirituq munayninman hinan kawsashanchis.
Chay hinaqa, kallpachakushallasun kay pachaq espiritunta aychaq munasqan ruwaykunatapas atipananchispaq.
¿Imarayku? Apóstol Pablon kutichin: “Sonqoq munasqanman hina yuyayqa wañuymanmi apaykun, Santo Espirituq munasqanman hina yuyaymi ichaqa sumaq kawsay thak - kaypiwan ”.
[Uranpi willakuy]
Nishuta mikhuq runaqa mana tanteakuspan ima hinallaña mikhun mana atinankamaraq.
Ichaqa manan wira runatachu nisunman nishu mikhuq nispaqa, aswanpas mikhuyllaman qokuq runakunatan.
Wakinqa tullu runa kashaspapas sinchi mikhuqmi kankuman.
Chaymantapas wakin runakunaqa wira kanku onqoyniyoq kaspa otaq familianku wira kasqankurayku.
Chayrayku mana wira runakunatachu nisunman nishu mikhuq nispaqa, aswanpas mana tanteakuspa nishu askha mikhuqkunatan (qhaway “Preguntas de los lectores ” nisqata 2004 wata 1 noviembre La Atalayata).
• ¿Imatan ruwananchis Diospa santo espiritunta chaskinanchispaq?
• ¿Imaynatan kay pachaq espiritun aysawasunman?
• ¿Imaynatan atipasunman kay pachaq espiritunta?
[23 paginapi foto]
[25 paginapi fotokuna] Yuyayninchismi ch’uya kanan, honradon kananchis, manataqmi nishutachu mikhunanchis ukyananchispas
Jehová Diosqa qespichiranmi ñawpaq tiempopi serviqninkunata
“Diosníy, ¡usqhamuy yanapaykuwanaykipaq!
Qanmi yanapaykuwaqniypas qespichiwaqniypas kanki. ” (SAL.
70: 5.)
1, 2. a) ¿Imaynapi tarikuspan cristianokuna Diospa yanapayninta mañakunku?
b) ¿Ima tapuytan kutichisunchis, maypin chay tapuypaq kutichiyta tarinchis?
HUK casado warmi qharin vacacionpi kashaspanku yacharunku 23 watanpi ususinku qonqaylla chinkasqanmanta.
Yaqachus hina wañuchisqa kanman karan.
Wasinkuman kutipushaspan Jehová Diospa yanapayninta tukuy sonqonkuwan mañakunku. 20 watayoq iñiqmasinchismanmi huk doctor willan onqoyniyoq kasqanmanta, hinaspa nin: “Kay onqoywanqa pisi - pisimantan llapa cuerpoyki mana kuyuripunqachu ”, nispa, paypas kaq raton Jehová Diosmanta mañakun.
Huk hermananchispas sapallanmi uywan 12 watanpi kaq ususinta, payqa manan llank’anata tarinchu, manañataq qolqenpas kanñachu mikhunata rantikunanpaq, chayraykun sonqomanta Diospa yanapayninta mañakun.
Arí, cristianokunaqa ima llakikuypipas tarikuspankuqa Diospa yanapaynintan usqhaylla mañakunku.
Qanrí, ¿hayk’aqllapas llakikuykunapi tarikuspa mañakurankichu Jehová Diospa yanapayninta?
Ichaqa kaytapaschá tapukusunman: “¿Uyariwanmanchu Jehová yanapayninta mañakuqtiy? ”, nispa.
70 Salmopin chay tapuypaq kutichiyta tarinchis, chaymanta yachasqanchisqa anchatan kallpachawasun.
Davidmi chay Salmotaqa qelqaran sasachakuykunapi tarikuspa.
Jehová Diostan niran: “Qanmi yanapaykuwaqniypas qespichiwaqniypas kanki ”, nispa (Sal. 70: 5).
Chay qelqata t’aqwisqanchismi yanapawasun sasachakuypi tarikuqtinchis mana iskayaspa Diospa yanapayninta mañakunanchispaq.
Jehová Diosqa qespichiqninchismi
a) ¿Imakunamantan David Diosman rogakuran 70 Salmopi?
b) ¿Imapin David anchata confiaran?
70 Salmo qelqapin Davidqa qallariyninpi tukuyninpipas Jehová Diosta tukuy sonqomanta rogakun usqhaylla yanapananpaq (leeychis Salmo 70: 1 - 5). 2, 3 versiculokunapin Diosta rogakun payta wañuchinankupaq millay runakunaq yuyaykusqanta qolluchinanpaq mana allin ruwasqankumanta p’enqachinanpaqpas.
Tawa versiculopitaq Davidqa mañakun Diosta maskhaqkuna kusikunankuta Diospa sutinta hatunchanankutapas.
Payqa khaynatan tukupuran mañakuyninta: “Qanmi yanapaykuwaqniypas qespichiwaqniypas kanki ”, nispa.
Chay nisqanpin yachanchis Diospa yanapayninpi anchata confiasqanta.
4, 5.
¿Imatan 70 Salmopi Davidmanta yachanchis? ¿Imamantan ñoqanchispas mana iskayanchischu?
¿Imatan 70 Salmopi Davidmanta yachanchis?
Enemigonkuna wañuchiyta munaqtinkupas Davidqa manan vengakuranchu, aswanmi Diospa makinpi chayta saqeran (1 Sam. 26: 10).
Payqa manan hayk’aqpas iskayaranchu Jehová Dios tukuy sonqowan serviqninkunata yanapananta qespichinantapas.
Chaymantapas payqa sut’itan yacharan Dios serviqkunapaq askha razonkuna kusisqa kawsanankupaq kasqanta, runakunaman Jehová Diospa hatun kayninmanta willamunankupaqpas (Sal.
5: 11; 35: 27).
Ñoqanchispas David hinan mana iskayanchischu Jehová Dios yanapawananchista qespichiwananchistapas.
Chayrayku sasachakuykunapi tarikuspaqa Diosmanta mañakusunman usqhaylla yanapawananchispaq (Sal. 71: 12).
Ichaqa, ¿imaynatan Jehová Dios kutichinman mañakusqanchisman?
Manaraq chay tapuyta kutichishaspa, qhawarisunchis imaynata Dios necesitasqan ratopi Davidta yanaparan chayta.
Enemigonkunamanta qespichin
¿Imaynapin David yacharan Jehová Dios chanin runakunata qespichisqanta?
Davidqa tiemponpi kaq Diospa Simin Qelqata leespan yacharan Jehová Dios chanin runakunata qespichisqanta.
Yacharanmi millay runakunata Dios Millp’uq para unuwan wañuchishaqtin Noeta familiantapas qespichisqanta (Gén.
7: 23). Sodoma Gomorra llaqtakunaman azufreta ninatawan parachimuspa millay runakunata wañuchishaqtinpas qespichiranmi Lotta iskaynin ususinkunatawan (Gén. 19: 12 - 26).
Chaymantapas yacharanmi imaynata Jehová Dios llaqtanta qespichinanpaq Faraonta ejercitontawan Puka Qochapi millp’uchispa wañuchisqanta (Éxo.
14: 19 - 28). Chaychá Davidqa niran: Jehová Diosqa “qespichiq Diosmi ”, nispa (Sal.
68: 20).
7 - 9. a) ¿Imaraykun David Jehová Diospi astawan confiaran?
b) ¿Pitan David hatuncharan mana wañusqanmanta?
Chaymantapas Davidqa pay kikinpunin rikuran Jehová Dios ‘ wiñay atiyninwan ’ yanapasqanta, chayraykun astawan paypi confiaran (Deu. 33: 27).
Arí, Jehová Diosqa askha kutipin Davidta ‘ awqankunamanta ’ qespichiran (Sal.
18: 17 - 19, 48).
Imayna qespichisqanmanta yachasunchis. Huk kutinmi Israel warmikuna Davidta hatuncharanku maqanakuykunapi atipasqanmanta, chayta uyarispan rey Saulqa sinchita phiñakuran chaymi iskay kutipi lanzawan chanqaran wañuchiyta munaspa (1 Sam.
18: 6 - 9). Davidmi ichaqa mana hap’ichikuranchu.
¿Imaraykun mana k’irisqachu rikhuriran?
Manan allin maqanakuq kasqanraykuchu, Biblian nin: Diospa ‘ yanapasqanraykun ’, nispa (leeychis 1 Samuel 18: 11 - 14).
Saulpas yacharanmi ‘ Jehová Dios Davidta yanapasqantaqa ’, ¿imaynapin chayta yacharan? Saulqa munaranmi Filistea runakunaq makinpi David wañunanta ichaqa manan wañuchirankuchu (1 Sam.
18: 17 - 28).
¿Pitan David hatuncharan mana wañusqanmanta?
18 Salmopin ‘ Saulmanta [...]
Señor Dios qespichiqtin ’ David takiran: “Señor Diosqa hatun Qaqaymi, pakaykuwaqniymi, qespichiwaqniymi, Diosniyqa pakakunay Qaqan ”, nispa (Sal.
18: 2).
Arí, Jehová Diosqa qespichinmi serviqninkunata, chay yachayqa, ¡anchatan kallpachawanchis! (Sal.
35: 10.)
Onqosqa kashaqtinmi yanapaykuran
10, 11.
41 Salmopi nisqanman hina, ¿hayk’aqmi David onqonman karan? ¿Imaynapi chayta yachanchis?
41 Salmopi willasqan hina, huk kutinmi Davidqa sinchi onqosqa puñunapi kasharan.
Chayraykun enemigonkunaqa niranku: “Manañan hatarinqachu ”, nispa (7, 8 versiculokuna). ¿Hayk’aqmi chaykuna pasaran?
¿Imarayku chayta ninchis?
(2 Sam.
15: 6, 13, 14.)
Isqon versiculopin David riman paywan kuska mikhuq manchay amigon pay contra hatarisqanmanta.
Chayqa yuyarichiwanchis Davidpa yuyaychaqnin ancha confianzan Ahitofeltan, payqa Absalonwan kuskan David contra hatariranku (2 Sam.
15: 31; 16: 15). Davidpa enemigonkunaqa maytapunin wañunanta munaranku, chhaynapi millay yuyaykusqankuman hina ruwanankupaq, chayta yachaspaqa, maytachá Davidqa llakikuran mana kallpayoq puñunapi kashaspa (5 versículo).
12, 13. a) ¿Davidpa ima nisqanpin yachanchis Diospi anchata confiasqanta?
b) ¿Imaynatan Dios payta kallpacharan?
Davidqa chhaynapiña tarikuspapas confiashallaranmi qespichiqnin Diospi.
Diosqa yanapanmi serviqninkunata onqoshaqtinku, chaytan Davidqa allinta yacharan, chaymi niran: “Mana allin p’unchaypin Señor Diosqa payta qespichinqa.
Señor Diosmi payta kallpachanqa nanaywan puñunapi kashaqtin, onqosqanmantan qhaliyachipunqa ”, nispa (1, 3 versiculokuna).
“Diosmi payta kallpachanqa ” nisqanwanmi Davidqa rikuchisharan Dios yanapananpi anchata confiasqanta.
¿Imaynatan Jehová yanapanman?
Manaña David suyaranchu milagrota ruwaspa Dios qhaliyachinanta chaypas, payqa yacharanmi onqoshaqtin kallpachananta yanapanantapas, onqosqaña kashaqtinpas enemigonkunaqa mana allintan paymanta rimaranku, chaymi Davidqa necesitaran Diospa yanapayninta (5, 6 versiculokuna).
Yaqapaschá Jehová Diosqa Davidta kallpacharan allin kaqkunapi yuyaykunanpaq yanapaspa.
Kikin Davidmi kayta niran: ‘ Mana huchachanata kawsasqayraykun ’ kallpachawaranki, nispa (12 versículo).
Davidtaqa allin kaqkunapi yuyaykusqanchá kallpacharan onqosqaña kashaqtinpas, millaytaña enemigonkuna paymanta rimashaqtinkupas.
Tiempowanqa qhaliyapuranmi.
Arí, Diosqa kallpachanmanmi onqosqakunata, chayta yachayqa ¡anchatan kusichiwanchis!
Necesidadpi tarikuqtin yanaparan
14, 15.
¿Ima sasachakuypin David runankunapiwan tarikuranku?
¿Pikunan paykunata yanaparanku?
Davidqa Israelpi rey kaspan sumaq mikhunakunata mikhuran.
Hukkunatapas invitaranmi paywan kuska mikhunankupaq (2 Sam. 9: 10).
Ichaqa yachallarantaqmi yarqaypi ch’akiypi kaytapas.
17: 22, 24). Chay hallp’api tarikuspan paykunaqa necesitaranku mikhunata, unuta, maypi samanankutapas.
¿Imaynatan chay orqo - orqopi tarinkuman karan ima necesitasqankutapas?
David runankunapiwan Mahanaim llaqtaman chayaqtinmi Sobi, Maquir, Barzilaipiwan payman hamuranku.
Kay runakunaqa tukuy atisqankutan Diospa akllasqan reyta yanaparanku.
Chayta ruwaspaqa peligropin kawsayninkuta churasharanku, sichus Absalón Davidta atipanman karan chayqa, Davidta yanapaqkunataqa castiganmanmi karan.
Chaywanpas paykunaqa Davidman llapa runanmanwan mikhuchinankupaqmi apamuranku, trigota, cebadata, hank’ata, chaqalluta, lentejata, miel misk’ita, ovejakunata, puñuna p’achata ima allinta samanankupaq, ch’inneqpin paykunaqa yarqayta, ch’akiyta, sayk’uyta ima muchumunku nispanku (leeychis 2 Samuel 17: 27 - 29).
Davidqa anchatachá agradecekuran chhayna yanapasqankumanta, chaytaqa manachá hayk’aqpas qonqaranchu.
¿Imatan David allintan yacharan?
Ichaqa, ¿pin chay runakunata kallpacharan Davidta yanapanankupaq?
Davidqa allintan yacharan Dios llaqtanta cuidasqanta.
Diosqa kallpachanmanmi serviqninkunata necesidadpi tarikuq iñiqmasinkuta yanapanankupaq.
Davidqa allintan yacharan chay kinsantin runakunaq yanapasqan Jehová Diospa yanapaynin kasqanta.
Chayraykun payqa yuyaqña kashaspa khaynata qelqaran: “Waynallan karqani, kunantaq machuyapuniña, manan hayk’aqpas rikurqanichu chanin runata Señor Diospa saqerparisqanta, manan hayk’aqpas rikurqanichu wawankunatapas mikhuna mañapakushaqta ”, nispa (Sal. 37: 25).
Arí, Diosqa yanapanmi necesidadpi tarikuq serviqninkunataqa, chayta yachayqa ¡anchatan kallpachawanchis! (Pro.
10: 3.)
Jehová Diosqa yachanmi “sasachakuymanta qespichiyta ”
¿Imatan yachanchis apóstol Pedroq nisqanmanta?
Jehová Diosqa manan Davidllatachu ñawpaq tiempopiqa qespichiran.
Payqa askha serviqninkunatan qespichillarantaq, chayraykun apóstol Pedro qelqaran: “Señorqa yachanmi payta manchakuqkunata sasachakuymanta qespichiyta ”, nispa.
Iskay ejemplota qhawarisunchis.
¿Imaynatan Jehová Dios Ezequiaspa tiemponpi llaqtanta qespichiran?
Chhaynapi tarikuspan rey Ezequiasqa Diosman rogakuran: “Kunanqa, Diosnillayku Señor Dios, paypa atiyninmanta qespichiwayku, llapan teqsimuyuntin suyukuna qanllapuni Diosqa kasqaykita yachanankupaq ”, nispa (Isa. 37: 20).
Sichus Asiria runakuna Jerusalén llaqtata thuninkuman karan chayqa, runakunan Jehová Diosta mana atiyniyoqpaq hina qhawarinkuman karan, chaymi rey Ezequiastaqa astawan llakichiran.
Jehová Diosmi ichaqa reypa mañakusqanman kutichimuspa huk angelta kachamuran huk tutallapi 185.000 asirio soldadokunata wañuchinanpaq, chhaynapin Diosqa llaqtanta qespichiran (Isa.
37: 32, 36).
Jerusalén llaqta thunichisqa kaqtin, ¿imarayku cristianokuna mana wañurankuchu?
Manaraq wañupushaspan Jesusqa qatikuqninkunaman willaranña: ‘ Jerusalén llaqtata askha soldadokunaq muyuykusqanta rikuspaykichisqa Judea provinciapi kashaqkunaqa chaymanta ayqeychis ’, nispa (leeychis Lucas 21: 20 - 22).
Judío runakunan manaña munarankuchu romanokunaq kamachisqan kayta, chaymi 66 watapi Roma soldadokuna Jerusalenta muyuykuranku.
Cestio Galoq kamachisqan soldadokunaqa ñan t’oqorankuña yupaychana wasiq ladonpi kaq perqata, ichaqa qonqayllamantan ripuranku.
Chayta rikuspankun cristianokunaqa Jesuspa nisqanta kasukuspa Jerusalenmanta orqokunaman ayqeranku. 70 watapin Roma soldadokunaqa Jerusalenman hukmanta kutimuranku, chay kutipin ichaqa llaqtantinta thuniranku.
Jesuspa willasqanta kasukuq cristianokunaqa librakurankun chay ñak’ariymanta.
¿Imaynapin yachanchis ñoqanchistapas Jehová Dios yanapawananchista?
Ñawpaq tiempopi Jehová Dios askha kutipi llaqtanta qespichisqanmanta yachayqa yanapawanchismi astawan paypi iñinanchispaq confiananchispaqpas.
Chayrayku, kay tiempopiña otaq hamuq tiempopiña sasachakuykunapi tarikusunman chaypas, manan iskayanchischu Qespichiq Diosninchis yanapawananchistaqa.
Ichaqa, ¿imaynatan Jehová Dios kay tiempopi qespichiwanchis?
¿Iman pasaran qallariy parrafopi rimasqanchis cristianokunawan?
Chay tapuykunatan qatimuq estudiopi kutichisunchis.
• ¿Imamantan mana iskayanchischu 70 Salmota leespa?
• ¿Imaynatan Jehová Dios Davidta yanaparan onqosqa kashaqtin?
• ¿Ima ejemplokunan rikuchin Jehová Dios llaqtanta qespichiq kasqanta?
[10 paginapi dibujo]
Jehová Diosqa kutichiranmi Ezequiaspa mañakusqanta
Jehová Diosqa qespichiqninchismi
‘ Jehová Diosmi [...] yanapawasunpas qespichiwasunpas. ’ (SAL.
37: 40.)
1, 2.
¿Imamanta yachasqanchismi anchata kallpachawanchis?
LLANTHUQA Hallp’aq muyusqanman hinan cambian.
Kay Hallp’ata Intitapas kamaqmi ichaqa mana hayk’aqpas cambianchu (Mal. 3: 6).
Chayrayku Biblia nin: “Payqa manan cambianchu, manataqmi llanthu hinachu kuyuykachanpas ”, nispa.
Chayta yachayqa anchatan kallpachawanchis, astawanqa sasachakuykunapi tarikuqtinchis.
Ñawpaq estudiopin yacharanchis Jehová Dios ñawpaq tiempopi serviqninkunata qespichisqanta (Sal.
70: 5). Diosqa manan cambianchu hunt’antaqmi rimasqantapas, chaymi ñoqanchispas mana iskayaspa confianchis yanapawananchispi cuidawananchispipas (Sal.
37: 40). ¿Imaynatan Jehová Dios kay tiempopi llaqtanta cuidan?
¿Imaynatan sapanka serviqninkunatapas cuidan?
Enemigonchiskunamanta librawanchis
¿Imaraykun runakuna mana hayk’aqpas qolluchinqakuchu cristianokunaq predicasqanta?
Imataña ruwaspapas Satanasqa manan hayk’aqpas qolluchinqachu Jehová Dios serviyninchista.
Biblian nin: “Manan ima ruwasqa armapas imanasunkipaschu, llapa huchachaqniykitapas upallachinkin ”, nispa (Isa. 54: 17).
Diospa llaqtan contra hatariq runakunan cristianokunata hark’ayta munaranku manaña predicanankupaq, ichaqa manan atirankuchu.
Chaymanta yachanapaq iskay ejemplota qhawarisunchis.
4, 5.
¿Ima sasachakuykunapin Diospa llaqtan 1918 watapi tarikuran?
Rutherford iñiqmasinchista yanapaqninkunatawan presota hap’inankupaq, chay tiempopiqa paymi Diospa llaqtanpi umallisharan.
Manaraq iskay killapitaq mana kaqmanta juzgaspanku J.
Rutherford iñiqmasinchista yanapaqninkunatawan condenaranku askha watakuna carcelpi wisq’asqa kanankupaq.
Chhaynaqa, ¿atinkumanchu religionpi umalliqkuna predicacionta wiñaypaq qolluchiyta?
Jehová Diosmi prometeran: “Manan ima ruwasqa armapas imanasunkipaschu ”, nispa.
Isqon killa qhepatan 1919 watapi 26 p’unchay abril killapi mana piensaylla Rutherford iñiqmasinchista yanapaqninkunatawan pisi tiempollapaq carcelmanta kacharimuranku. 1920 watapitaq 5 p’unchay mayo killapi manaña imamantapas tumparankuñachu.
Kay iñiqmasinchiskunaqa carcelmanta lloqsispa hinan usqhaylla llank’ayta qallariranku astawan Reinomanta predicakunanpaq.
¿Imaynapin tukuran kallpachakusqanku?
Jehová Diosqa anchatan bendeciran kallpachakusqankuta, chaymi kunanqa pachantinpi yaqa qanchis millonña Diosta servishanchis.
6, 7. a) ¿Imaynatan Alemania nacionpi Diospa testigonkunata trataranku?
¿Atiranchu Hitler predicacionta qolluchiyta?
b) ¿Imatan yachanchis kay tiempopi Jehová Dios llaqtanta qespichisqanmanta?
Alemania nacionpi sucedesqanmantañataq yachasunchis. 1934 watapin Adolf Hitler juraran Jehová Diospa testigonkunata ch’usaqyachinanpaq.
Chaymi askha iñiqmasinchiskunata carcelpi wisq’aranku; sinchita llank’achisqanku cheqaskunapitaq waranqanpi Testigokunata khuyayta ñak’arichiranku, iskay pachak phisqa chunka más Testigokunatataq wañuchiranku.
¿Atiranchu Hitler Jehová Diospa testigonkuna ch’usaqyachiyta?
¿Qolluchiranchu Alemania nacionpi allin willakuykuna predicakunantapas?
¡Manan atiranchu!
Qatiykachashaqtinkupas iñiqmasinchiskunaqa pakallapin predicasharanku.
Hitlerpa gobiernon tukupuqtintaq manaña qatiykachasqa kaspanku astawanraq predicaranku.
Kunanqa pachak soqta chunka phisqayoq waranqa más Testigokunañan chay nacionpi predicashanku.
Arí, qespichiwaqninchis Diosqa “manan ima ruwasqa armapas imanasunkipaschu ” nispa prometesqantan hunt’aran.
Kay tiemponchispi chhaynata Jehová Dios llaqtanta qespichisqanpin kayta yachanchis: Diosqa manan hayk’aqpas permitinqachu llaqtan ch’usaqyachisqa kananta (Sal. 116: 15).
Ichaqa, ¿imanisunmantaq sapanka Dios serviq cristianokunamanta?
¿Imaynatan Jehová sapankanchista yanapawanchis?
¿Cuidawasunmanchu mana imapas sucedewananchispaq?
8, 9. a) Diosqa manapaschá librawasunmanchu peligropi tarikuqtinchis, ¿imaynapin chayta yachanchis?
b) ¿Imatan yuyarinanchis?
¿Cuidawasunmanchu Jehová Dios kay tiempopi mana imapas sucedewananchispaq?
Diosqa manan chaytaqa prometeranchu.
Chayraykun ñoqanchispas ñawpaq tiempopi kinsa hebreo waynakuna hina yuyaykunchis, paykunaqa manan munarankuchu rey Nabucodonosorpa sayarichisqan ídolo yupaychayta.
Khaynatan rey Nabucodonosorta niranku: ‘ Diosniykuqa atiyniyoqmi makiykimanta qespichiwanankupaq, manaña qespichiwanqaku chaypas manan diosniykikunataqa yupaychasaqkuchu ’, nispa (leeychis Daniel 3: 17, 18).
Diosmi ichaqa rawrashaq hornopi wañunankumanta qespichiran (Dan.
3: 21 - 27).
¿Imanisunmantaq kay tiempomantari?
Qespichiqninchis Diosqa atiyniyoqmi pi munasqantapas qespichinanpaq.
Ichaqa pipas ima peligromantapas librakunman chayri, ¿asegurasunmanchu Jehová Diosmi paytaqa libraran nispa?
Ichaqa, sichus pipas ninman: Jehová Diosmi chay peligromantaqa milagrota ruwaspa librawaran nispa chayqa, manan imaraykupas nisunmanchu manan chayqa cheqaqchu nispaqa.
Ichaqa kaytan yuyarinanchis: askha cristianokunan imaynapi tarikuspapas millayta wañuranku otaq qatiykachasqa kaspa, imaynan Alemania nacionpipas sucederan hinata (Ecl.
9: 11). ¿Nisunmanchu Diosqa manan paykunataqa cuidaranchu nispa?
10, 11.
¿Imamantan runakuna mana ayqeyta atisunmanchu?
Ichaqa, ¿imatan Jehová Dios ruwanqa?
Runakunaqa manan wañuymanta ayqeyta atisunmanchu, manan pi runapas ‘ wañuy - pachaq [“Sheolpa ”, NM] atiyninmantaqa kawsayninta kacharichinmanchu ’, Sheolqa llapa wañupuqkunaq kasqanmi (Sal. 89: 48).
¿Jehová Diosri kacharichiwasunmanchu wañuymanta?
Diosmantan kawsayqa paqarimun chaymi wañuyqa mana tukuy atiyniyoq Diosmanta aswan atiyniyoqchu kanman (Sal.
36: 9).
Ichaqa kunan tiempopipas qespichiqninchis Diosqa yanapashanmi serviqninkunataqa.
¿Imaynatan yanapawanchis? Chaymanta yachasunchis qatimuq parrafokunapi.
Yanapawanchis paywan allinpi kananchispaq
12, 13.
Diosqa yanapawanchismi paywan allinpi kananchispaq, ¿imaraykun chay yanapaynin aswan importante?
¿Imaynatan Dios yanapawanchis paywan allinpi kananchispaq?
Jehová Diosqa yanapawanchismi paywan allinpi kananchispaq, chay yanapayninmi aswan importanteqa.
Cristianokunaqa Dioswan allinpi kasqanchistan aswan chaniyoqpaqqa qhawarinchis (Sal.
25: 14; 63: 3). Manachus Dioswan allinpi kasunman chayqa, manan imapaqpas valenmanchu kay tiempopi kawsasqanchisqa, manataqmi wiñay kawsaytapas suyakusunmanchu.
Jehová Diosqa lliw necesitasqanchistan qowanchis paywan allinpi kananchispaq.
Payqa Simin Qelqawan, santo espiritunwan, llaqtanwan iman yanapawanchis.
¿Imatan ruwananchis chaykunawan allinta yanapachikunanchispaq?
Simin Qelqatan tukuy yuyaywan sapa kutilla estudiananchis, chayta ruwasun chayqa, allin iñiyniyoqmi kasunchis, manataq iskayasunchu hamuq tiempopaq suyakuyninchismantapas.
Chaymantapas, sichus Diosmanta mañakusun santo espiritunta qowananchispaq chayqa, atisunmi mana allin ruwaykunamanta ayqeyta.
Allin yuyayniyoq hunt’aq kamachi qelqakunapi, huñunakuykunapi, hatun huñunakuykunapipas niwasqanchisman hina ruwaspapas, allin alimentasqan kasunchis ‘ tiempollanpi mikhuna qowasqanchiswan ’.
Llapa chaykunawanmi Diosqa yanapawanchis paywan allinpi kananchispaq.
¿Imaraykun Dioswan allinpi kay aswan importante? Huk experienciata willay.
Arí, Diosqa paywan allinpi kananchispaqmi astawanqa yanapawanchis, chaymanta huk experienciata qhawarisunchis.
Ñawpaqkaq estudiopin qallariy parrafopi rimaranchis huk tayta mamaq ususinku qonqaylla chinkapusqanmanta, chayrayku paykunaqa sinchi llakisqa kasharanku.
Chay qhepallamanmi yacharanku ususinku Theresa wañuchisqa kasqanta.
* Theresaq taytanmi khaynata willakun: “Ñoqaqa Jehová Diosmantan mañakurani ususiyta cuidananpaq [...].
Wañuchisqa kasqanta yachaspaymi tapukurani: ¿Imaraykun Dios mana mañakusqayta uyariwaranchu?
Diosqa paywan allinpi kananchispaqmi yanapawanchis, chayta entiendesqaymi anchata consolawaran.
Chhayna cuidawasqanchismi aswan importanteqa, sichus Dioswan mana allinpichu kasunman chayqa, manan ima suyakuyninchispas kanmanñachu.
Diosqa cuidaranmi Theresata, ¿imaynata?
Payqa wañupunankamapas hunt’aqmi Diospaq karan.
Qhepa tiempoman kawsarimpunanqa Diospa makinpiñan kashan, chayta entiendeqtiymi sonqoy tiyaykuran ”, nispa.
Onqoshaqtinchis kallpachawanchis
¿Imaynatan Jehová Dios yanapawasunman onqoshaqtinchis?
Jehová Diosqa ‘ nanaywan puñunapi kashaqtinchispas ’ kallpachawasunmanmi, imaynan Davidtapas kallpacharan hinata (Sal.
Manaña milagrota ruwaspachu onqoyninchismanta qhaliyachiwasun chaypas, hukniraymantan yanapawanchis.
Bibliaq yachachikuyninkunan yanapawasunman imayna hampichikuyta allinta decidinanchispaq (Pro.
2: 6). Chaymantapas Qhawaq, ¡Despertad!
Diosqa santo espiritunwanmi ‘ hatun atiyta ’ qowasunman onqoyninchista aguantananchispaq imaynapiña tarikuqtinchispas payta hunt’aq sonqowan servinanchispaqpas.
Chhaynapin mana nishutachu llakikusun onqoyninchismanta, mana chayqa Diosmantan karunchakapusunman.
¿Imaynatan huk iñiqmasinchis onqoyninta aguantan?
Ñawpaq estudiopin rimallaranchistaq sinchi onqosqa hermanonchismanta. 1998 watapin payta niranku: Esclerosis lateral amiotrófica nisqa onqoyniyoqmi kanki, nispa, chay onqoywanmi pisi - pisimanta llapan cuerpon wañupuran.
* ¿Imaynatan chhayna onqoyniyoq kashaspapas kallpachakuran?
Paymi willakun: “Mayninpi sinchi nanaywan llakikuywan kaspaymi nirani, wañupullaymanña kay onqoywan amaña sufrinaypaq, nispa.
Manaña atispayqa Diosmantan mañakuni mana sinchita llakikunaypaq, pacienciakunaypaq, aguantanaypaqpas.
Jehová Diosqa mañakusqayman hinan yanapawan.
Mana llakikuspa allinlla kashaspayqa allin kaqkunapin yuyaykuni, ejemplopaq Paraisopi, chaypiqa atisaqmi puriyta, sumaqtan mikhusaq, familiaywanpas hukmantan rimasaq.
Kay onqoywan cuerpoy pisi - pisimanta imayna wañupusqanta aguantanaypaqqa ancha pacienciayoqmi kanay.
Onqoyniyta pacienciawan aguantasqaymi yanapawan Diosta tukuy sonqowan servishanallaypaq paymanta ama karunchakunaypaqpas.
Jehová Diosqa Davidta hinan ñoqatapas kallpachawan onqoywan nanaypi kashaqtiy ”, nispa (Isa.
35: 5, 6).
Necesitasqanchistan qowanchis
¿Imatan Jehová prometewanchis?
Ichaqa, ¿imatan ruwananchis?
Jehová Diosqa prometewanchismi kawsananchispaq necesitasqanchista qowananchispaq (leeychis Mateo 6: 33, 34; Hebreos 13: 5, 6).
Ichaqa chaywanqa manan nishanchischu imapas necesitasqanchista milagrota ruwaspa Dios qowananchista otaq manaña llank’ananchistapas.
Jehová Diosqa qowasunpunin kawsananchispaq necesitasqanchista, sichus Reinonta ñawpaqman churaspa imapipas tukuy atisqanchista llank’asun chayqa.
Diosqa mana piensayllan yanapawasunman; yaqapaschá huk iñiqmasinchispa sonqonta kuyurichinman llank’anata qowananchispaq otaq hukniraymantapas yanapawananchispaq.
Jehová Diosqa qowanchismi necesitasqanchista, chaymanta huk experienciata willay.
Ñawpaq estudiopin rimaranchis necesidadpi tarikuq hermananchismanta.
Huk llaqtaman astakapuqtinmi mana llank’anata tariranchu.
Paymi willakun: “Tutamantanmi predicaq lloqsiq kani, tardentataq llank’anata maskhaq kani.
Huk kutinmi tiendata rirani leche rantikuq, verdurakunatawanmi rantikuyta munarani ichaqa manañan qolqey karanchu.
Manan hayk’aqpas chay kuti hinaqa sinchita llakikuranichu.
Wasiyman chayaspaymi ichaqa admirakurani, patioypin askha bolsakuna imaymana clase verdurakunayoq kashasqa.
Askhallañan kasqa killan - killan mikhunaykupaqraq.
Waqaspayraqmi Jehová Diosta agradecekurani ”, nispa.
Kay hermanaqa chaymantañan yacharan huk huertayoq hermanonchis chay bolsakuna saqesqanta.
Hinan payqa chay hermanoman khaynata qelqaran: “Anchatan agradecekuyki verdurakuna apamuwasqaykimanta, Jehová Diostapas anchatan agradecekuni yanapawanaykipaq sonqoykita kuyurichisqanmanta, chaywanmi Diosqa yuyarichiwan ancha munakuwasqanta ”, nispa (Pro.
19: 17).
¿Imamantan mana iskayasunchu manchay ñak’ariy tiempo chayamuqtin?
¿Imatan ruwananchis chay p’unchay chayamunankama?
Ñawpaq tiempopi, kay tiempopipas Jehová Dios serviqninkunata yanapasqanqa kallpachawanchismi paypi confiananchispaq, Diosqa manan pay sonqo runakunataqa hayk’aqpas saqerparinqachu.
Satanaspa kamachisqan pachamanqa ñan chayamunqaña manchay ñak’ariy, chay tiempopiqa anchatan necesitasun Diospa yanapayninta.
Chhaynaqa, chay p’unchay chayamunankama ima sasachakuykunaña kaqtinpas tukuy sonqonchiswan Diospi confiashallasun.
Jehová Diosqa manan cambianchu paytaqmi qespichiqninchispas chaytaqa amapuni hayk’aqpas qonqasunchu.
Qhaway “Seguimos adelante tras una horrible tragedia ” nisqata, 2001 wata 22 julio ¡Despertad!
revistapi 19 - 23 paginakunata.
Qhaway, “La fe me ayuda a soportar la esclerosis lateral amiotrófica ” nisqata, 2006 wata enero killa ¡Despertad!
revistapi, 25 - 29 paginakunata.
• ¿Imaynatan Jehová Dios wañupuqkunata qespichin?
• Jehová Diosqa paywan allinpi kananchispaqmi yanapawanchis, ¿imaraykun chay yanapaynin aswan importante?
• Jehová Diosqa prometewanchismi imachus necesitasqanchista qowananchispaq, ichaqa ¿imatan sapankanchis ruwananchis?
[12 paginapi foto]
1918 watapin Rutherford iñiqmasinchista yanapaqninkunatawan carcelman wisq’aranku. Qhepamanmi ichaqa libre lloqsipuranku yanqamanta tumpasqanku sut’inchakapuqtin
[14 paginapi foto]
Jehová Diosqa kallpachawasunmanmi ‘ nanaywan puñunapi kashaqtinchis ’
Jehová Diospa Siminqa kawsaqmi
Tesalónica cristianokunaman Timoteoman qelqasqa cartakunamanta akllasqa yachachikuykuna
TESALÓNICA llaqtapi apóstol Pabloq predicasqanwanmi wakin runakuna cristiano kapuranku, chaymantapachan chay cristianokunaqa qatiykachasqa karanku.
Chay willasqanta uyarispan apóstol Pablo yuyaykuran Tesalónica cristianokunaman qelqananpaq, qaqata sayasqankumanta allinmi ninanpaq, kallpachananpaqpas.
Chay cartataqa qelqanman karan 50 wata tukuyta, llapa qelqasqan cartakunamantaqa kaytan ñawpaqta qelqaran.
Pisi tiempollamantataq Pabloqa wakmanta Tesalónica cristianokunaman qelqaran.
Wakinmi mana allintachu entiendesqaku Pabloq huk nisqanta, chaymi payqa chay cartapi allinta entiendechiran chaymanta, kallpacharantaq iñiyninkupi qaqata sayanankupaq.
Chunka wata qhepamantaq apóstol Pablo Macedonia provinciapi kashaspa huk cartata Timoteoman qelqaran, payqa Éfeso llaqtapin kasharan.
Chay cartapin Timoteota niran: ‘ Éfeso llaqtallapi qhepakuy hinaspa wayqe panakunata yanapay Dioswan astawan hukllachakunankupaq, llulla yachachikuqkuna mana urmachinankupaq ’, nispa. 64 watapi Roma llaqta ruphaykuqtinmi cristianokunata qatiykachayta qallariranku.
Chay qhepallamanmi apóstol Pablo Timoteoman huk cartatawan qelqaran, llapa cartakuna qelqasqanmantaqa chaymi karan qhepakaq.
Ancha allinninchispaqmi kanqa Tesalónica cristianokunaman Timoteomanpas qelqasqa cartakunamanta yachayqa.
“RIKCH’ASHASUNCHIS ”
(1 Tes.
1: 1 – 5: 28)
Pablon Tesalónica cristianokunata allinmi niran ‘ ancha hatun iñiywan ruwasqankumanta, munakuywan llank’asqankumanta ’, aguantasqankumantapas.
Chaymanta paykunata niran: ‘ Qankunan suyakuyniypas kusikuyniypas kankichis ’, nispa.
Chaymanta nillarantaq: ‘ Kawsarimpuymanta rimaspa kallpachanakuychis ’, nispa.
Chaymantataq yuyarichiran: ‘ Jehová Diospa p’unchayninqa qonqayllan chayamunqa, imaynan suwapas tutalla hamun hinata, chayrayku rikch’ashasunchis, allin yuyayninchispitaq kashasunchispas ’, nispa.
Tapuykuna kutichiykunapiwan:
4: 15 - 17.
¿Pikunan ‘ phuyuq kasqanman qonqaylla hoqarisqa kanku, Señorwan chaypi tupanankupaq ’?
¿Imaynataq chayri suceden? Paykunaqa hanaq pachapaq akllasqa cristianokunan kanku, paykunaqa Cristo runakunawanña mana rikuylla kasqan tiempopin kawsanku, hanaq pachamantaq rinku Señor Jesuswan tupaq.
Chaypaqmi wañunanku, espiritupitaq kawsarichisqa kananku.
Cristo hanaq pachapi kamachikuyta qallarinñataq chayqa, hanaq pachapaq akllasqakuna wañupuqtinqa ‘ qonqayllan hoqarisqa kanku ’, kaqpachan kawsarichisqa kanku.
5: 23.
¿Imaninantan apóstol Pablo wayqe panakunata nisharan ‘ Diosmi lliw cuerpoykichista, almaykichista, espirituykichistapas waqaychasunkichis ’, nispa?
Apóstol Pabloqa hanaq pachapaq akllasqa cristianokunaq espiritunmanta, almanmanta, cuerponmantawanmi rimasharan, paykuna ukhupin tarikuran Tesalónica cristianokunapas.
Llaqtaykita waqaychay nispalla mañakunantaqa “espiritunta ” waqaychay, niranmi, chaywanqa mañakusharan cristianokunaq yuyaynin waqaychananpaq.
Chay mañakusqanwanmi Pabloqa rikuchiran hanaq pachapaq akllasqakunata munakusqanta.
1: 3, 7; 2: 13; 4: 1 - 12; 5: 15.
Pitapas imakunapiraq allinyanan kasqanta ninanchispaqqa, yachananchismi allin ruwasqankunamanta “allinmi kay ruwasqayki ” niyta, kallpachananchistaq aswan allinta ruwananpaq.
4: 1, 9, 10.
Jehová Diosta serviqkunaqa kallpachakushanallankun paywan astawan hukllachakunankupaq.
5: 1 - 3, 8, 20, 21.
Jehová Diospa p’unchaynin asuykamushanñataq chayqa, “allin yuyayninchispi kasunchis, iñiywanpas munakuywanpas fierro unkuwan hina churakusunchis, Diospa qespichiwananchista suyakuywanpas cascowan hina churakusunchis ”.
Chaymantapas makilla uyarinanchis Diospa Simin qelqata.
“ALLINTAPUNI SAYASHAYCHIS ”
(2 Tes.
1: 1 – 3: 18),
Yaqachus hina wakin Tesalónica cristianokuna Pabloq ñawpaqkaq qelqasqan cartata mana allintachu entiendesqaku, chaymi pantasqata nisharanku: “Señorpa kutimunan p’unchayqa chayamunñan ”, nispa.
Chay nisqankuta allichananpaqmi apóstol Pabloqa paykunaman willaran ‘ manaraq [Señor] chayamushaqtin ’ imachus ñawpaqta sucedenan karan chayta.
Chaymantapas Pablo niran: “allintapuni sayashaychis, [...] yachachisqaykuta ama qonqaspa ”, nispa.
Hinaspapas kamachillarantaq: “Llapa mana llank’ay munaq [“ Diospa kamachikuyninkunata mana kasukuy munaq ”, NM] wawqe - panakunamanta t’aqakuychis ”, nispa.
Tapuykuna kutichiykunapiwan:
2: 3, 8.
¿Pitaq ‘ millay - millay awqa sonqo runari ’, imaynataq wañuchisqa kanqa?
Jesucristollatan Diosqa kamachiran mana allin runakunata juzgananpaq, chaymi paylla kamachinman chay runakunata wañuchinankupaq. Jesustan sutichakun “Simi ” nispa, Diospa nisqankunata willananpaq akllasqa kasqanrayku.
Bibliaq nisqan hina Jesusqa millay - millay awqa sonqo runataqa siminpa “samayninwan [otaq rimayninwan] wañurqachinqa ”.
2: 13, 14.
¿Imaynatan ‘ qallariymantapacha qespichisqa kanankupaq Dios akllaran ’ hanaq pachaman riq cristianokunata?
Chaymantapas willaranñan chay t’aqapi kaqkuna imapi llank’anankuta, pruebakunapi tarikunankutapas.
Chhaynapin hanaq pachaman riqkuna akllasqa karanku.
1: 6 - 9.
Jehová Diosqa manan comuntachu llapa runakunata huchachanqa, aswanpas huchachana kaqkunallatan.
3: 8 - 12.
Cristianokunaqa llank’ananchismi mikhunanchispaq p’achakunanchispaqpas.
¿Jehová Diospa hatun p’unchaynin asuykamusqanraykuchu manaña llank’asunman?
Sichus mana imata ruwaspa qasishasunman chayqa, qellamanmi tukupusunman ‘ hukpa ruwananmanpas chapukusunman ’.
(1 Tim.
1: 1 – 6: 21)
Apóstol Pablon Timoteoman niran: “Allintapuni soldado hina maqanakuy, iñiypi qaqata sayaspa allin concienciaman hina purispa ”, nispa.
Chaymantapas willaran umalli kanankupaq wayqekuna imayna kanankuta, hinaspa Timoteota niran: “Ama uyariychu Dios contra thawtiykunata, mana valeq cuentokunatapas ”, nispa.
Pablon Timoteota niran: “Kurak runataqa ama phiñarikuychu ”, nispa.
Hinaspataq tukuy sonqowan Timoteota niran: “Imatachus Dios yachachirqasunki chayta waqaychay.
Ama uyariqpas tukuychu Dios contra thawtiykunataqa, ‘ allin yachay ’ nispa sutichasqa yanqa churanakuykunatapas ”, nispa.
Tapuykuna kutichiykunapiwan:
1: 18; 4: 14. ¿Iman karan Timoteomanta ‘ profetizasqa simikuna ’?
Diospa llaqtanpi Timoteoq allin llank’ananmanta profeciakunan kanman karan, chay profeciakunata willakuran Listra llaqtapi apóstol Pablo kashaqtinmi, maypachachus iskaykaq kutipi llaqtan llaqtanta predicasharan chaypacha.
Chay profetizasqa simikunamanta yachaspan umallikunaqa ‘ Timoteoman makinkuta churaykuranku ’, huk allin llank’anata hunt’ananpaq.
2: 15.
¿Imaynapin warmikuna ‘ wawakunata uywaspa qespichisqa kankuman ’?
Warmikunaqa wawakunata uywaspa, wasinkupi kaqkunata atiendespan ‘ qespichisqa ’ otaq waqaychasqa kanqaku qella kaymanta, ‘ simi apa - kaymanta, tukuy imaymanaman chapukuymantapas ’.
4: 15.
Unay tiempoña cristiano kanchis otaq chayllaraq kanchis chaypas, kallpachakushanallanchismi iñiyninchispi wiñananchispaq.
6: 2.
Sichus iñiqmasinchispaq llank’anchis chayqa manan allinnillanchistaqa maskhananchischu, aswanpas aswan allintaraqmi llank’ananchis.
“DIOSPA SIMINTA WILLAY, ATIKUQTINPAS MANA ATIKUQTINPAS WILLALLAYPUNI ”
(2 Tim.
1: 1 – 4: 22)
Timoteo pruebakunata mana manchakunanpaqmi Pablo niran: “Diosqa manan manchapakuy espiritutachu qowarqanchis, aswanpas atiyta, munakuyta, kikinchista cuidakuytawanmi qowarqanchis ”, nispa.
Chaymantapas nillarantaq: “Señorpa kamachinqa manan ch’aqwaykunapichu purinan, aswanmi llapapaq munakuyniyoq kanan, yachachinanpaqpas kusan kanan, pacienciayoqtaq kananpas ”, nispa.
Pabloqa Timoteota kallpacharan ‘ imatachus yachasqanpi allinta iñisqanpipas qaqata sayananpaq ’.
Chaymantapas, Diospa llaqtanmanta t’aqakuq runakunaq yachaynin askhayasharantaq chayqa, Timoteota nillarantaq: “Diospa siminta willay, atikuqtinpas mana atikuqtinpas willallaypuni [...;] uyanchay, anyaykuy, kunaykuy ”, nispa.
Tapuykuna kutichiykunapiwan:
1: 13. ¿Ima ‘ cheqaq yachachikuykunamantan ’ kay textopi willashan?
Chaykunaqa ‘ Señorninchis Jesucristoq cheqaq yachachikuyninkunan ’.
Jesusqa Diospa Simin qelqakunaq nisqanman hinan yachachiran, ruwaranpas. Chayraykun Diospa Simin qelqapi llapa yachachikuykunatapas “cheqaq yachachikuykuna ” nispa sutichasunman.
Chay yachachikuykunan reparachiwanchis imakuna hunt’ananchista Jehová Dios munan chayta.
Chay yachachikuykunata ‘ hap’ikushanallapaqqa ’ Bibliapi yachasqanchiskunatan kasukunanchis.
4: 13.
‘ Qarapi qelqasqakunata apamuwanki ’ nispa, ¿imatan Pablo mañakusharan?
Yaqapaschá mañakusharan wakin Hebreo rimaypi qelqasqa k’uyukunata, chay k’uyukunamanta wakinmi qaramanta ruwasqa karan.
Pabloqa Roma llaqtapitaq preso kasharan chayqa munanmanmi karan chaykuna leeyta.
1: 5; 3: 15.
Timoteotaqa wawacha kasqanmantapachan Diospa Simin qelqakunata yachachiranku chaymi Jesuspi iñiran, chay iñiyninman hinataq tukuy imatapas ruwaran.
Chayraykun tayta mamakunaqa allinta qhawarikunanku Diospa nisqanman hinachu wawankuta uywashanku chayta.
1: 16 - 18.
Sichus iñiqmasinchiskuna pruebakunapi tarikunku, otaq qatiykachasqa kashanku otaq carcelpipas chayqa, paykunapaqmi Diosmanta mañapunanchis, tukuy atisqanchistataq ruwananchis yanapanapaq (Pro.
3: 27; 1 Tes.
5: 25).
2: 22.
Cristianokunaqa, astawanqa wayna sipaskuna, Dios serviymanmi tiemponkuta qonanku, manataq afanakunankuchu takiqkuna uyariypi, pukllaypi, viajaypi, ejercicio ruwaypi, yanqa rimaykunapi, hukkunapipas.
[29 paginapi dibujo]
¿Apóstol Pabloq qelqasqan cartakunamanta mayqenmi qhepakaq karan?
Kaykunamanta yachachin
1 de noviembre de 2008
¿Willanmanchu Biblia qhepaman imakuna kananmanta?
KAYKUNAMANTAN WILLAKUSHAN
3 ¿Pillapas willanmanchu qhepa tiempopi imakuna kananmanta?
4 Cristomanta willaq profeciakuna
6 Ñawpaqpi willasqankun kay tiemponchispi hunt’akushan
8 ¿Imakunan kanqa pisi tiempollamanta?
11 Jehová Diospa chinkasqa ovejankunata yanapasun
12 - 18 DE ENERO 2009 15 Yanapay usqhaylla kutimpunankupaq
TAKINAPAQ TAKIKUNA: 88, 60
19 - 25 DE ENERO 2009
21 Jehová Dios hina qhawarisun hampichikuyta
TAKINAPAQ TAKIKUNA: 28, 20
26 DE ENERO 2009 - 1 DE FEBRERO 2009
25 Jesús hina ‘ Saqraq contranpi qaqata sayaychis ’
TAKINAPAQ TAKIKUNA: 77, 85
¿Pillapas willanmanchu qhepa tiempopi imakuna kananmanta?
Qallariymantapachan willani qhepaman imaynachus tukukunanta, qhepaman imachus kanantan ñawpaqmantaña willani. ” (Isaías 46: 9, 10.)
KAY tiempopiqa tukuy imapas cambiashallanmi, chaymi política nisqata, llaqtakunata, negocio ruwaytawan estudiaq yachaysapa runakunaqa qhepaman imakuna kananta yachayta munaspa allinta qhawarishanku tiempoq pasasqanman hina runaq kawsaynin imayna cambiashasqanta.
Wakin runakunaqa qhepa p’uchaykunapi imayna kanankuta yachayta munaspan layqakunaman, suerte qhawaqkunaman ima phawanku.
Ichaqa yaqa llapankun chaykuna yanqapaq kasqanta reparanku.
Chhaynataq kashan chayqa, ¿manapunichu yachasunman qhepa tiempopi imayna kawsay kananta, familianchis imayna kananta, ñoqanchis kikinchispas imayna kananchista?
¿Kanmanchu pillapas qhepa tiempomanta willawananchispaq?
Isaías 46: 9,10 textoq nisqan hina, Jehová Diosqa yachanmi qhepa tiempopi imakuna kanantapas.
Isaiaswanmi Jehová Diosqa willachiranña Israel runakuna Babilonia llaqtapi preso kasqankumanta lloqsipuspa Jerusalén llaqtata templontawan hukmanta hatarichinankumanta.
¿Yanqa - yanqallatachu chayta willachiran?
Manan. Allintan willachiran imaynatachus, imaynapichus, pitaqchus kacharichinanta.
Iskay pachak wata ñawpaqta hinaraqmi Isaiasqa willaranña Babilonia llaqtata Ciro sutiyoq rey hap’ikapunanta. ¿Imaynatan chayta ruwanman karan?
Manan chaykunallamantachu Isaiasqa willaran, Babiloniaq iskaynin hatun punkunkunatapas kicharayasqatas qonqananku kasqa (Isaías 44: 24 – 45: 7).
Diosllan yachanman qhepa tiempopi imakuna kanantapas, manan runakunaqa; chaymi Salomonqa khaynata niran: “Ama paqarin p’unchay imachus ruwanaykimanta alabakuychu, manan yachankichu imachus chay p’unchaypi kananta ”, nispa (Proverbios 27: 1).
Salomonpa chay nisqanqa cheqaqpunin, runakunaqa manapunin yachankumanchu paykuna kikinku imayna kanankutapas.
Nisqanchis hina Diosmi ichaqa yachan.
¿Imaynapitaq payri yachanman?
Tukuy imaymanapas paypa kamasqan kasqanrayku, yachanmi runakuna imayna kasqankuta imayna sonqoyoq kasqankutapas.
Munaspaqa mana pantaspan willanman huk runa otaq huk nacionpas imakuna ruwananmanta.
Chaymantapas payqa atinmanmi munasqanman hina imatapas ruwachiyta.
Imatapas profetankunawan willachin chayqa, pay kikinmi imatapas ruwan hunt’akunanpaq.
Pay kikinmi khaynata nin: “Ñoqan kamachiykunaq [otaq serviqniykunaq] siminta hunt’ani, kachasqaykunaq willakusqantapas hunt’achini ”, nispa (Isa.
44: 26). Arí Jehová Diosllan chaykunataqa ruwanman.
Qanchis pachak wata Cristoq ñawpaqnintaraqmi Isaiasqa willaranña Cristo imayna hamunanmanta.