Chay tiempopi allin rimaq wakin cristianokunan yuyaykuqku allin discursokunata qospa predicay allin kasqanta.
Maytan munaqku ñawpaqmanta rimayta, wakintaq hukkunaq alabananta munaqku.
Qhepamanmi ichaqa Diospa llaqtan qhawarirqan Diospa yuyaykusqanta yanapakunapaq wasinta - wasinta predicay allin kasqanta.
Ichaqa wakin allin discursantekunan mana yanapakuyta munarqankuchu.
Allin iñiyniyoq cristianokunapaqmi qhawarikurqanku, ichaqa Diospa kamachikuynin huk hinamanta hunt’ana kasqanta yacharuspan sonqonkupi imayna runakuna kasqankuta yachakurqan.
Chhayna kasqankumantan Diosqa mana chaskirqanchu qhepamantaq Diospa llaqtanmanta karunchakapurqanku.
¿Dios sonqo runakunari?
Paykunapaqpas ñawpaqtaqa sasapunin karqan wasin - wasinta predicay, ichaqa kasukurqankun.
Paykunaqa pisi - pisimantan manchakuyninkuta atiparqanku, Diostaq samincharqan.
Qanri, ¿kasukunkichu huk hinamanta predicanaykipaq nisuqtiykiku?
¿Kallpachakunkichu chayta ruwanaykipaq?
Diospa llaqtanmanta familianchis karunchakapuqtin
12, 13. a) ¿Imaraykun Dios kamachikun huchapi kawsasqankumanta mana pesapakuqkunata llaqtanmanta qarqonankuta?
b) ¿Ima sasachakuypin tayta - mamakuna rikukunku wawanku qarqosqa kaqtin?
Yachasqanchis hina, Jehová Diosqa tukuypi ch’uya kananchistan munan (leey Tito 2: 14).
Chay kamachikuyta pipas familianchismanta mana kasukusqanmi sasachakuyman churawasunman.
Kaypi yuyaykusun, huk cristianokunaq sapan wawankun Diosmanta karunchakuyta qallarin.
Chay waynaqa pisipaqmi qhawarin Dioswan tayta - mamanwan iñiypi hukllachasqa kasqankuta, hinan ‘ huchaq kusichikuyninpi kawsaspa ’ qarqochikun.
May llakisqachá tarikun tayta - maman.
Paykunaqa yachankun 1 Corintios 5: 11, 13 textopi nisqanta, ninmi: “Mayqenpas ‘ Diospi iñiqmi kani ’ nishaspa qhelli huchapi purishanman, otaq payllapaq kananta munaqpas kanman, ídolo yupaychaqpas kanman, millay k’amiqpas kanman, machaqpas kanman, suwapas kanman chayqa, ama chay hina runawanqa huñukuychischu, amapuni chay hina millaywanqa kuskapas mikhuychischu ”, nispa.
Paykunaqa entiendenkun “mayqenpas ” nispa nisqanqa wasimanta sapaqpiña tiyaq familiakunamantawan rimashasqanta.
Ichaqa Jehová Diosta wawankutapas munakusqankuraykun ninkuman: “Wawanchismanta karunchakapusun chayqa, ¿imaynatataq yanapasun Diosman kutimpunanpaq?
¿Manachu aswanpas yanapasunman? ” nispa.
14, 15.
¿Imatan tayta - mamakuna decidinanku kanqa?
Ñoqanchispas chay tayta - mamakuna hinan llakikunchis chaykuna kaqtin.
Paykunaqa wawankuq huchanpin chay llakikuypi rikukunku. Wawankun huchapi purispaqa Diospa llaqtanmanta tayta - mamanmantapas karunchasqa kananta yachashaspa huchallapi kawsarqan.
Tayta - mamakunapas kaytan decidinanku kanqa: kasukunqakuchu Diospa kamachikusqanta icha manachu.
Yaqapaschá mayninqa familiapi ima sasachakuypas kaqtin paywan huñunakunanku kanqa.
Ichaqa, ¿chayraykuchu sapa kutilla paywan huñukunanku?
Imachus ruwanankuta decidinankupaqqa yuyarinankun Diospa nisqanta.
¿Imaraykun Jehová Dios huchasapakunaq qarqosqa kananta kamachikun?
Llaqtan ch’uya kananpaq, huchallikuqpas yuyayman kutinanpaq.
¿Imaynatan tayta - mamakuna yanapakunkuman chhayna kananpaq?
16, 17.
¿Imatan yachanchis Aaronta sucedesqanmanta?
Moisespa wawqen Aaronpas chhayna sasachakuypin rikukurqan.
Nadab, Abihú churinkunan Diosman mana haywananku inciensota q’osñichispa huchallikurqanku, chaymantan Dios huchachaspa iskayninkuta wañuchirqan.
¡Maytachá taytankuq sonqon nanarqan manaña paykunawan rimay atisqanmanta tupay atisqanmantapas!
Chaymantapas Aaronta huk wawankunatawanmi Dios kamachirqan: “Aman chukchaykichista t’ampayachinkichischu, amallataq p’achaykichistapas llakipi kasqata rikuchinapaq llik’ikunkichischu, paqtan wañuwaqchis, lliw llaqtantinpaqtaq Señor Diosqa k’arakta phiñakunman ”, nispa (Lev.
10: 1 - 6).
Kay tiempopiqa manan kaq ratopachachu huchallikuqkunata Dios wañuchin.
Ancha munakuq kayninpin suyan huchankumanta kutirikunankuta.
Huchankumanta mana pesapakuqkunan ichaqa qarqosqa kanku.
¿Imanispan Jehová Dios qhawarinman qarqosqa wawanwan sapa kutilla huñunakuq tayta - mamakunata? ¿Manachu qhepanchasqa hina sientekunman?
18, 19.
¿Ima kusikuymi kanman Diospa kamachikusqanta kasukuqkunapaq?
Askhan Diospa llaqtanman kutimpuq cristianokuna willanku, familianku amigonku paykunamanta karunchakusqankurayku yuyayman kutisqankuta.
Huk sipas Diospa llaqtanman kutimpunanpaq carta qelqasqankupin umallikuna willarqanku, chay sipaspa “kurak turan qarqosqakunapaq Diospa kamachikusqanta kasukusqan ” anchata yanapasqanmanta.
Chay sipasmi nin: “Diospa kamachikusqanta kasukusqanmi yanapawarqan Diospa llaqtanman kutimpunaypaq ”, nispa.
Chaypi yachasqanchis hina, manan sonqonchispa nisqantaqa kasunachu.
Ima kamachikuypas sasaña kanman kasukunapaq chaypas, kasukunan Jehová Diospa yachachiwasqanchis allinninchispaq kasqanpi yuyaykuspa.
“Diospa siminqa kawsaqmi ”
¿Imakunatan Pablo nirqan “Diospa siminqa kawsaqmi ” nispa?
(Willakuytawan qhawariy.)
Pabloqa manan Bibliamantachu rimasharqan “Diospa siminqa kawsaqmi ” nisqanpi.
Chaypiqa Diospa lliw promesankunamantan rimasharqan.
* Chaywanmi rikuchisharqan Diospa rimasqan llapallan hunt’akusqanta.
Jehová Dios kikinmi nirqan: “Rimasqay simiyqa manan hinallachu kutimuwanqa, aswanpas [...] kamachisqayta llapantapuni hunt’anqa ”, nispa (Isa.
55: 11). Chaymi mana sinchitaqa llakikunanchischu imapas mana munasqanchisman hina ruwakuqtinqa.
Jehová Diosqa “llank’ashallanpunin ”, yuyaykusqan hunt’akunankamapas llank’ashallanqan.
¿Imaynatan Hebreos 4: 12 texto yanapan ‘ ancha askha runakunamanta ’ kaq yuyaq cristianokunata?
‘ Ancha askha runakunamanta ’ kaq cristianokunan unayña Diosta servishanku.
Wakinqa manan yuyaykullarqankupaschu yuyaqman chayayta, chaywanpas llank’ashallankun Diospaq (Sal. 92: 14). ¿Imarayku?
‘ Diospa simin kawsashaq ’ kasqanrayku; Jehová Diosqa llank’ashallanmi lliw promesankuna hunt’akunanpaq.
Payqa munanmi Hallp’apaq yuyaykusqan hunt’akunanta, kusikuntaqmi ñoqanchispas chayta munaqtinchis.
Kunanpas Diospa sapaqchasqan qanchiskaq p’unchaypin kawsashanchis, suyashantaqmi munaynin hunt’akunanta, munasqanman hina llaqtan kawsanantapas.
Kaypi yachasqanchis hina, llapallanchismi Diospa samakuyninman haykuyta atisunman.
¿Chaypichu qanpas kashanki?
Yaqa llapa judío umallikunan llapa Kamachikuy Simita kasukurqanku, ichaqa manan Jesusta Mesiasta hinachu chaskirqanku.
Manan Diospa yuyaykusqan imayna hunt’akusqanmanta yachayta munarqankuchu.
“Diospa munakuyninpi allinta takyaychis ” nisqa libropi, 207 - 209 paginakunapin astawan willakushan.
Kay tiempopiqa Bibliapin Diosqa rimapayawanchis, chaywanmi yanapawanchis kawsayninchispi cambianapaq.
Chaymi Hebreos 4: 12 textopi nisqanqa Bibliamantawan rimashan.
Yuyarisun yachasqanchista
• ¿Imatan ruwananchis Diospa samakuynin p’unchayman haykunapaq?
• ¿Imatan ruwananchis Bibliapi yuyaychaykunata entiendespa?
• ¿Imakunapi rikukuspan rikuchinanchis Dios sonqo kasqanchista? ¿Imaraykun kasukuq kananchis?
• ¿Imakunatan Pablo nirqan “Diospa siminqa kawsaqmi ” nispa?
[31 paginapi foto]
Tayta - maman sonqonkupi sinchi k’irisqa tarikunku
Manañan wañuyta manchakunichu
Khaynatan willakun Piero Gatti
AVIONKUNAN rimarisparaq hawaykuta pasaq.
Alarmakunatan llaqtantinpi waqachiqku llapa runa pakakunankupaq.
Chayllamanmi roqt’uyanapaq hinaraq bombakuna enteropi phataq, hinan thunisqa manchakunapaq hinaraq Milán llaqta qhepaq.
Chayllan Italia llaqtapi rikukuq 1943, 1944 watakunapi.
Ñoqaqa waynallaraq soldadon karqani, sapa kutillataq kamachiwaqku pakakuna cheqaskunamanta wañusqakunata horqomunaypaq, wakinqa mana reqsiy atiymi karqanku.
Askha kutipin ñoqapas wañuymanta ayqerqani.
Chhaynapi tarikuspan Diosta niq kani: “Qespichiwanki chayqa munayniykitan ruwasaq ”, nispa.
Yanapayta chaskini wañuyta amaña manchakunaypaq
Suiza nacionpa qayllanpi Como llaqtaq 10 kilometro karupi tarikuq llaqtachapin nacerqani.
Huch’uyllaraq kashaspa llakikuykunapi tarikuspan wañuyta manchakuq kani.
Iskay panaykunan gripe española nisqawan wañupusqaku, mamitaytaq 6 watayoq kashaqtiy 1930 watapi wañupurqan.
Católica familiapin uywasqa karqani chaymi iglesiaq kamachikusqanta kasukuq kani sapa semanataq misaman riq kani.
Ichaqa qhepa watakunamanmi huk peluqueriapi yanapawarqanku wañuyta manaña manchakunaypaq.
1944 watapi segunda guerra mundial kashaqtinqa askha runakunan wañurqanku, tiyasqayku llaqtakunapas purun pampan kapurqan.
Italia nacionmanta waranqa - waranqa soldadokunan guerramanta ayqekuspa Suiza nacionman ripurqayku.
Chayman chayaqtiykun askha campokunapi ayqekuq runakunaq kasqanman apawarqanku.
Ñoqataqa Steinach llaqtaq qayllanmanmi apawarqanku, chaypin as thak tiyarqayku.
Chaypin peluqueriayoq runa llank’anata qowarqan alojawarqantaq kanpas.
Chaypiqa huk killallan llank’arqani, ichaqa chaypi reqsisqay runan yanapawarqan kawsayniyta cambianaypaq.
Payqa karqan Jehová Diospa testigon Adolfo Tellini, paymi Italia nacionmanta chay Suiza llaqtaman tiyaq ripusqa.
Sapa kutillan peluqueriata hamuq rutuchikuq.
Chay tiempopaqqa 150 Testigokunallan kasqa Italia nacionpi, chaychá mana hayk’aqpas Testigokunamanta uyariqchu kani.
Anchatan admirakurqani Bibliamanta willawasqanwan, astawanqa mosoq pachapi thak kawsay, ‘ t’ikarishaq kawsay kananmantapas ’ willawasqanwan.
Anchatan kusikurqani qhepaman manaña guerrapas wañuypas kananmanta yachaspa.
Chaytan tiyasqay llaqtachaman kutispa Giuseppe Tubini waynaman willarqani, hinan paypas anchata admirakurqan.
Chaymantapachan Adolfopas huk Testigokunapas mayninpi visitamuwaqku.
Huk p’unchaymi Adolfo apawarqan Steinach llaqtamanta 10 kilometropi hina tarikuq Arbon llaqtapi italiano simipi huñunakuyman.
Anchatan kusikurqani chaypi uyarisqaywan chaymi qhepa semanata chakillapi kutirqani.
Chay qhepamanmi Zurich llaqtapi huk hatun huñunakuyman rirqani.
Chaypin fotokunapi rikuchimurqanku Alemania nacionpi sasa llank’ana campokunata.
Rikurqaykun tawqa - tawqataraq wañusqakunata nimurqantaqmi iñiyninkurayku askha Testigokuna wañusqankuta.
Chaypin reqsirqani Maria Pizzato cristianata, paytaqa iñiyninraykun fascista gobierno 11 watapaq sentenciasqaku.
Guerra tukupusqan qhepatan llaqtayman kutipurqani, Como llaqtapi kaq huñunakuymantaq rirqani.
Manaña pasaqtachu Bibliata estudiarqani chaypas, yacharqanin ñawpaq yachachikuyninkunata.
Maria sutiyoq cristianan niwarqan bautizakuy ancha importante kasqanta, kallpachawarqantaqmi hanaq pachapaq akllasqa Marcello Martinelli cristianota maskhamunaypaq, payqa Castione Andevenno llaqtapin tiyarqan.
Chay cristianopas 11 wata carcelpi kananpaqmi sentenciasqa kasqa.
Paywan tupanaypaqmi 80 kilometrota bicicletapi rirqani.
Marcello cristianon Bibliawan willawarqan bautizakunaypaq imakunachus hunt’anayta, Diosmanta mañakuspataq Adda mayuman apawaspa chaypi bautizawarqan, 1946 watapi setiembre killapi.
¡Chay p’unchaytaqa manan hayk’aqpas qonqasaqchu!
Ancha kusisqan kasharqani chaymi wasiyman kutipuspapas mana cuerpoy repararqanchu huk p’unchayllapi 160 kilometrota bicicletapi viajasqayta.
Italia nacionpi guerra tukupusqan qhepatan, 1947 watapi mayo killapi Milán llaqtapi huk hatun huñunakuy aparikurqan.
Chaypin 700 runakuna huñunakurqayku, wakinqa fascista gobiernoq qatiykachasqanmi karqanku.
Chaypin predicasqay Giuseppe Tubini waynata bautizakunapaq discurso qoqta rikurqani, ¡chay qhepamantaq bautizakurqan!
Chaypin Brooklyn llaqtapi Betelpi llank’aq Nathan Knorr iñiqmasita reqsirqani.
Paymi ñoqatawan Giuseppe cristianotawan kallpachawarqanku tukuy tiempoykuwan Diosta servinaykupaq.
Chaymi decidikurqani huk killamanta qallarinaypaq.
Familiayman willaqtiymi ichaqa mana munarqankuchu, chaywanpas huk killa qhepamanmi Milán llaqtapi Betelman haykurqani llank’aq.
Chay tiempopaqqa Angelina, qosan Giuseppe Romano; Costanza, qosan Carlo Benanti misionerokuna hinallataq Giuseppe Tubini cristianopiwan Betelpi llank’asharqanku.
Qhepamantaq ñoqa haykurqani.
Huk killa qhepallamanmi niwarqanku iñiq t’aqakunata watukunaypaq, ñawpaqtaqa manan pipas Italia llaqtamantapuni iñiq t’aqakunata watukuqqa lloqsisqachu.
Chay tiempopaqqa 1946 watapi Estados Unidos nacionmanta hamuq George Fredianellin iñiqkunata watukusharqan.
Paywanmi askha kutita visitakunata ruwarqayku imakunachus ruwanayta yachanaypaq, chay qhepamantaq sapallayña purirqani.
Ñawpaqtaqa Faenza iñiq t’aqatan watukurqani.
¡Manan hayk’aqpas huk discursollatapas qorqanichu!
Chaywanpas llapallankutan kallpacharqani tukuy tiemponkuwan Diosta servinankupaq.
Chaypi reqsisqay askha waynakunan qhepaman Diospa llaqtanpi hatun llank’aykunata Italia nacionpi aparirqanku.
Iñiq t’aqata watukuna llank’aypiqa kanmi cambiokuna, sasachakuykuna, kusikuykuna otaq qonqaylla imakunapas kan, chaywanpas sumaq llank’ayta hinan qhawariq kani, kusikuqtaqmi kani iñiqmasikunaq munakuyninwan.
Guerraq tukusqan qhepaman sasachakuy
Guerraq tukupusqan qhepamanqa Iglesia Catolican munayniyoq kapurqan. 1948 watapaqmi leykuna cambiapurqan, chaywanpas manan cambiakurqanchu ñawpaqpi fascista gobiernoq predicayta hark’asqan ley 1956 watakama.
Curakunan tukuy imaymanata ruwaqku hatun huñunakuykuna mana aparikunanpaq.
Ichaqa astawanmi paykunallataq p’enqaypi qhepaqku, Sulmona llaqtapi 1948 watapi huñunakuy aparikushaqtin sucedesqanpi hina.
Domingo tutamantantan ñoqa umallirqani Giuseppe Romano iñiqmasitaq discursota qorqan.
Chay tiempopaqqa yaqa 500 hinallan Italia nacionpi Testigokuna karqayku, chaywanpas 2.000 runakunan huñunasqa kasharqayku.
Discurso tukusqan qhepatan iskay curakunawan rimanakuspa huk wayna discurso qonanku pataman seqaruspa runakunata ch’aqwachinanpaq kunkawan rimayta qallarirqan.
Hinan kaq rato upallachispa nirqani: “Rimayta munaspaqa localta alquilakuspa ima munasqaykitapas rimamuy ”, nispa.
Hinan runakunaq mana kasusqanta silbasqankuta rikuspa ima uraykanpuspa pasapurqan.
Chay tiempopiqa sasan karqan iñiq t’aqakunata watukuq riy.
Mayninmi riq kani chakipi, bicicletapi, trenpi otaq hunt’a pasajeroyoq mawk’a carrokunapi.
Sapa kutillanmi uywakunaq kasqanpi otaq ch’ukllakunapi puñuq kani.
Guerraq tukusqan qhepamanqa yaqa llapa runakunan wakcha qheparqayku.
Chaywanpas ancha kusisqan Testigokunaqa Diosta servirqayku.
Escuela de Galaad nisqaman invitawanku
1950 watapin Giuseppe iñiqmasita ñoqatawan invitawarqanku Escuela de Galaad clase 16 nisqaman.
Ñoqaqa nirqanipunin “sasachá Inglés simita yachayqa ” nispa.
Kallpachakurqaniña chaypas sasapunin ñoqapaq karqan.
Inglés simipin Bibliata leeyta tukunayku karqan, chaymi mayninqa mana mikhuspa imaraq kunkawan leeq kani.
Huk p’unchaymi discurso tupawarqan.
Chay qhepatan yachachiqkunamanta huknin cristiano niwarqan: “Kusatan makiwan rimamunki kusisqataqmi ruwamunki, ichaqa... ¡manan Inglés simi rimasqaykita imatapas entiendeykuchu! ” nispa.
Chay sasachakuykunaña karqan chaypas tukunaykaman escuelapi karqani.
Qhepamantaq Italia nacionman kutichiwarqanku Giuseppe iñiqmasitawan.
Chaypi yachasqaykun yanapawarqanku iñiqmasikunata aswan allinta yanapanaykupaq.
1955 watapin Lidia cristianawan casarakapurqani, payqa qanchis wata ñawpaqtan bautizakurqan ñoqataqmi chay discursota qorqani.
Ñawpaqpin taytan Dominico cristianota fascista gobierno kinsa watapaq llaqtamanta qarqosqa.
Chaywanpas qanchis wawankunatan yanaparqan Diosta servinankupaq.
Lidiapas chaynapin tarikusqa, kinsa kutitan tribunalman apasqa kasqa predicayta hark’asqanku tiempopi.
Casarakusqaykumanta soqta wata qhepamanmi Beniamino wawayku nacerqan, 1972 watapitaq Marco wawayku.
Kusisqan kashani paykunapas familiankupas Diosta tukuy sonqowan servisqankumanta.
Yuyashallanin Diosta servisqaypi experienciakuna tarisqayta. 1980 watakuna qallariypin suegroy Italia nacionpi Sandro Pertini kamachikuqman huk cartata apachirqan.
Suegroyqa fascista gobierno kamachikushaqtinmi Ventotene islaman qarqosqa kaspa chaypi paywan reqsinakusqa.
Payta predicayta munaspan permisota mañakurqan, chay permiso lloqsimuqtintaq ñoqa riysirqani.
Kamachikuqqa ancha sumaqtan chaskiwarqanku suegroytapas sumaqtan marq’arikurqan, chhayna chaskisqa kaytaqa manan maypipas rikurqanichu.
Unaymi paywan parlarqayku ripunaykupaqtaq qelqanchiskunata saqemurqayku.
44 wata iñiq t’aqakunata watukusqay qhepamanmi, 1991 watapi chay llank’ayta saqepurqani.
Qhepamanmi hatun huñunakuykunata aparikunanpaq wasita qhawarispa tawa wata llank’arqani, onqosqay qhepamantaq saqepurqani.
Anchatan Diosta agradecekuni tukuy tiempoywan servishallasqaymanta.
Tukuy atisqaytan ruwani predicanaypaq askha runakunatataqmi Bibliamanta yachachishani.
Diostan agradecekuni yuyaqña kashaqtiypas kallpawan rimanaypaq yanapawasqanmanta.
Waynallaraq kashaspaqa sinchitan wañuyta manchakurqani.
Bibliapi cheqaq yachayta yachaspan ichaqa Jesuspa prometesqan wiñay kawsayta otaq ‘ t’ikarishaq kawsayta ’ suyakushani.
Maytan suyakushani kusisqa mana manchakuspa Diospa prometesqan kawsayta.
Ancha munakuq Kamaqninchis Dios hatunchasqa kachun, umata hoqarispa sutintapas apasunchis (Sal.
83: 18, NM).
[22, 23 paginakunapi mapa]
(Imaynapuni kasqanta yachanaykipaq, qelqata qhaway)
Río Adda
Castione Andevenno
[22 paginapi foto]
Galaadman rishayku
[22 paginapi foto]
Galaadpi Giuseppe ñoqapiwan
[23 paginapi foto]
Casarakusqayku p’unchay
[23 paginapi foto]
55 watañan munasqa esposaywan kashayku
¿Yachachinankuchu Diosmanta wawakunata?
Jonathan Swift nirqan: “Religionkunaqa cheqnikuyllatan yachachinku, manan munanakuytachu ”, nispa.
YAQA kinsa pachak watakuna ñawpaqtan runakuna chhaynata yuyaykurqanku, kunanpas kaqllatan yuyaykushanku.
Wakin runakunaqa ninku: “Wawakunataqa manapunin Diosmanta yachachinankuchu ”, nispa.
Hukkunataq ninku: “Religionniyoq familiapi uywasqa wawakunaqa waqllipunkun ”, nispa.
Wakin runakunataq ninku:
● Tayta - mamakunaqa manan wawakunata Diosmanta yachachinankuchu, nispa.
● Tayta - mamakunaqa wawakuna wiñanantaraqmi suyananku Diosmanta yachachinankupaq, nispa.
● Wawakunataqa huch’uychankumantapachan Diosmanta yachachinanku, ichaqa wiñasqankuman hinan yanapananku iñiyninkuta akllakunankupaq, nispa.
● Wawakunaqa ch’inllan tayta - mamankuq religionninpi kananku, nispa.
¿Ima ninkin chay nisqankumanta?
¿Wawakunaq allinninpaqchu kanman religionniyoq kay?
Manan pipas wawankuq mana allinnintaqa munanmanchu.
Wawakunaqa manan Diosmanta yachanankuchu niqkuna, ¿sut’illantachu rimashanku?
Diosmanta wawankuta yachachiq tayta - mamakunamanta, ¿ima ninkun yachayniyoq runakuna?
Paykunaq nisqankuman hinaqa religionniyoq kayqa allinpunin wawakunapaq. 2008 watapi lloqsimuq qelqan willan: “Religionniyoq kayqa tayta - mamakunatan wawankuwan astawan hukllachan ”, nispa.
* Chay qelqan willallantaq: “Religionniyoq kay, Dioswan allinpi kaypas allinpunin wawakunapaq, familia ukhupi allinta kawsanankupaqpas ”, nispa.
Chay nisqankuqa allintan tupan Jesuspa kay nisqanwan: “Kusisamiyoqmi huch’uyyaykukuspa Diosta maskhaqkunaqa ”, nispa.
Tayta - mamakunaqa wawanku wiñanankutaraqmi suyananku Diosmanta yachachinankupaq, nispa nisqankumanta, ¿ima ninkin chaymanta?
Chayta niqkunaqa manan reparankuchu wawakuna huch’uychankumantapacha yachachina kasqanta.
Chaymi tayta - mamakunaqa wawankuta paykuna kikinku yachachinanku, mana chayqa huk runakunan munasqankuta yachachinqaku.
¿Imaynatan Diosmanta allinta yachachina?
Unaymantañan religionqa cheqninakuyllata maqanakuyllata apamun.
Chhaynaqa, ¿imatan tayta - mamakuna ruwankuman Jonathan Swift nisqan, wawankupi mana hunt’akunanpaq?
¿Imaynatan yachachinkuman runamasinku munakuyta?
Diosmanta allinta yachachinapaqqa kaykunatan yachana: 1) ¿Imatan wawakunaman yachachina?
2) ¿Pin wawakunata yachachinan?
3) ¿Imaynatan allinta yachachikunman?
Chayta yachanankupaqmi, Estados Unidos nacionpi iskay chunka hukniyoq waranqa wawakunata tapusqaku, profesorninkuta tayta - mamankutapas (Social Science Research).
¿Imatan wawakunaman yachachina?
“Diospa Simin Qelqakunaqa llapallanmi Diospa yuyaychasqan, chayraykun allinpuni yachachinapaq, anyanapaq, wanachinapaq, chanin kawsayta yachachinapaq. ”
WAWAKUNAQA Diosmantan sut’illanta yachananku.
¿Maypin chayta yachankuman?
Bibliaqa Diospa sumaq cartan hinan, chaypin willawanchis imayna Dios kasqanta sumaq kamachikuyninkunamantapas.
Qhawarisun wakin yachachikuyninmanta, wawakunaq allinninpaq kasqanmantapas.
¿Imatan Dios munan paymanta yachananchista?
▪ Bibliaq yachachisqan: “Runakuna yachachunku sutiyki Jehová kasqanta, qanllapunin teqsimuyuntinpi Ancha Hatunqa kanki ” (Salmo 83: 18, NM).
¿Imatan yachanchis? Manaña Diosta rikunchischu chaypas, payqa kawsaq Diosmi sutiyoqtaq kanpas.
▪ Bibliaq yachachisqan: Jehová Diosqa “llapan runakunaq sonqontan t’aqwin, yachantaq pakasqa lliw yuyaykusqakunatapas.
Maskhankichus Señor Diosta chayqa, tarinkin ” (1 Crónicas 28: 9).
¿Imatan yachanchis?
Jehová Diosqa interesakunmi llapa runakunapi, wawakunapipas (Salmo 10: 14; 146: 9).
Payqa munanmi reqsinanchista.
▪ Bibliaq yachachisqan: “Amallataq [...] pi mana tayta - mamayoqtapas ñak’arichinkichu, qanchus paykunata ñak’arichinki, paykunataq waqyakamuwanqaku chayqa, ñoqaqa paykunata uyarisaqpunin ” (Éxodo 22: 22 - 24). ¿Imatan yachanchis?
Jehová Diosqa llapanchistan uyariwanchis, wawakunaq mañakusqantapas.
Paymanmi willasunman imachus sonqonchispi yuyaykusqanchista sientesqanchistapas.
▪ Bibliaq yachachisqan: “Yapapas - yapan Diostaqa wateqarqanku, Israelpa Ch’uya Diosnintan phiñachirqanku ” (Salmo 78: 41). ¿Imatan yachanchis?
Ima ruwasqanchispas rimasqanchispas Jehová Diostan kusichin otaq llakichin, chayraykun manaraq imatapas ruwashaspa otaq rimashaspa allinta yuyaykunanchis.
¿Imaynatan qhawarinanchis hukniray runakunata?
▪ Bibliaq yachachisqan: “Diosqa manan mayqen runatapas rikch’ayninta qhawaspachu akllan, aswanpas may suyupipas payta yupaychaspa chanin - kayta ruwaqtaqa chaskinmi ” (Hechos 10: 34, 35).
¿Imatan yachanchis? Diosqa llapa runakunatan chaskin, chaymi ñoqanchispas llapa runata sumaqta qhawarinanchis.
▪ Bibliaq yachachisqan: “Suyakuyniykichismanta pipas tapuqniykichisman allinta kutichinaykichispaqqa wakichisqallapuni kashaychis, hinaspa kutichiychis llamp’u sonqowan respetowan ” (1 Pedro 3: 15).
¿Imatan yachanchis? Tukuy sonqowanmi iñiyninchismanta hukkunaman yachachina mana phiñakuspalla.
Chaymantapas, wak iñiyniyoq runakunatapas allintan qhawarinanchis.
¿Imaynatan Familia ukhupi kawsana?
▪ Bibliaq yachachisqan: “Wawakuna, tukuy imapi tayta - mamaykichista kasuychis, chaymi Señorta kusichin ” (Colosenses 3: 20).
▪ ¿Imatan yachanchis? Wawakunaqa kasukusqankuwanmi rikuchinku tayta - mamankuta Diostapas munakusqankuta.
▪ Bibliaq yachachisqan: “Qankunapura paciencianakuychis, pipas hukpa contranpi imatapas riman chayqa, pampachaykunakuychis.
Imaynan Cristopas pampacharqasunkichis, chay hinallataq qankunapas pampachaychis ” (Colosenses 3: 13).
¿Imatan yachanchis? Mayninpin familiapas otaq hukkunapas sonqonchista k’irinqaku.
Ichaqa Diospa pampachayninta munasun chayqa, ñoqanchispas pampachananchismi.
¿Imaraykun llamp’u sonqo cheqaq rimaq kananchis?
▪ Bibliaq yachachisqan: “Chayrayku, amaña llullakuychisñachu, aswanpas sapankaykichis runa - masiykichiswan cheqaqkaqta rimaychis ” (Efesios 4: 25).
¿Imatan yachanchis? Cheqaqta rimaspaqa Diosmanmi rikch’akunchis.
Llullakusun chaytaq Saqraman, paymi llullakuqkunaq taytan.
▪ Bibliaq yachachisqan: “Imaynatachus runakunaq ruwanasuykichista munankichis, chhaynallatataq qankunapas paykunata ruwaychis ” (Mateo 7: 12). ¿Imatan yachanchis?
Familianchis huk runakunapas imayna sientekusqankuta, necesitasqankutapas qhawarinanchismi uyarinanchistaqmi nisqankutapas.
Sichus huk sonqolla kawsasunchis chayqa hukkunapas sumaqtan qhawariwasun.
Bibliapi chay yachachikuykuna qhawarisqanchismi wawakunata yanapanqa sumaq runa kanankupaq.
Ichaqa, ¿pin wawakunata yachachinan?
¿Pin wawakunata yachachinan?
“Yachachisqaqa manan yachachiqninmantaqa aswan yachayniyoqqa kanmanchu, chaywanpas astawan yachaspaqa yachachiqnin hinan kanqa. ”
WAKIN tayta - mamakunaqa manan wawankuta Diosmanta yachachinankupaq hinachu qhawarikunku.
Yaqapas mana allin estudioyoq kasqankurayku otaq religionmanta pisita yachasqankuwan.
Chaymi familianman otaq religionmanta umalliqmanpas saqenku yachachinankupaq.
Ichaqa, ¿pitaq allin preparasqari kashan wawakunata Diosmanta yachachinanpaq chayman hina kawsanankupaqpas?
Qhawarisun Bibliaq nisqanta hinaspa tupanachisun yachayniyoq runakunaq nisqanwan.
Taytaq ruwaynin
Bibliaq yachachisqan: Taytakuna, “wawaykichista ama phiñachiychischu aswanpas kasuchikuspa uywaychis, Señormanta yachachispa ” (Efesios 6: 4).
Yachayniyoq runakunaq nisqan: ¿Imaynapin taytakunaq allinninkupaq kanman Diosmanta yachasqanku?
2009 watapi estudiakusqanmantan nirqanku: “Taytakunaq religionniyoq kasqankuqa allin tayta kananpaqmi yanapan.
Religionmi yanapanqa allinta kawsananpaq allinkunatataq yachachinqa ” (Fathers ’ Religious Involvement and Early Childhood Behavior).
Bibliaqa taytakunatan kamachin wawankuta allinta uywanankupaq yachachinankupaqpas (Proverbios 4: 1; Colosenses 3: 21; Hebreos 12: 9).
Ichaqa, ¿chay kamachikuy kay tiempopaqpas allinchu kanman?
Arí. 2009 watapin Universidad Florida nisqa huk qelqapi willarqan taytakunaq ruwasqanmanta wawankunaq qatikusqankuta.
Yachayniyoqkunan reparanku taytakuna wawankuta huch’uychamantapacha yachachiqtinkuqa, paykuna kikinkuta hukkunatapas ancha sumaqpaq qhawarinku.
Qhari wawakunaqa aswan allinta comportakunku, warmi wawakunapas allinta sientekunku yuyaykunkupas.
Chaymi Bibliaq nisqanqa kunankamapas allinninchispaqpuni.
Mamakunaq ruwaynin
Bibliaq yachachisqan: “Kasukullaypuni mamaykiq yachachisqasuykita ” (Proverbios 1: 8).
Yachayniyoq runakunaq nisqan: Wawakunaq comportakusqanta estudiaq qelqan 2006 watapi nirqan: “Taytakunamantaqa mamakunan wawakunawanqa sapa p’unchay kashanku, chhaynan llapa nacionkunapipas ”, nispa (Handbook of Child Psychology).
Chaymi mamaq rimasqan ruwasqan imayna comportakusqanpas wawankunapi allinpaq otaq mana allinpaq kanqa.
Tayta - mamakuna wawankuta Diosmanta allinta yachachispankuqa iskay allin regalotan qoshanku.
Ñawpaqtaqa: Jehová Dioswan amigontin kanankupaq yanapasqanku, chayqa kawsayninkupin allinninkupaq kanqa.
Iskaykaqtaq: qosapas esposapas sumaq kawsayninkuwanmi allin ejemplo kanku.
Huk runakunawanña yanapachikunkuman wawankuta yachachinankupaq chaypas, tayta - mamakunan yachachinanku Diosmanta kamachikuyninkunamantapas, chhaynapi familiapi kusisqa kawsanapaq.
Chay hinaqa, ¿imaynatan wawakunata yachachina?
¿Imakunatan ruwawaq?
¿Imaynatan allinta yachachikunman? Yanapaykuna
“Sonqoykichispi waqaychaychis tukuy kay kamachisqaykunata, yachachillaychispuni wawaykichiskunaman, chaykunamanta rimapayallaychispuni wasipi kashaspa, purishaspapas, hinallataq puñuykushaspa, hatarishaspapas. ” (DEUTERONOMIO 6: 6, 7)
TAYTA - MAMAKUNAQA yaqapaschá sinchi llakisqa tarikunkuman wawankuta imayna yachachinankumanta.
Allinta yachachinankupaq yanapayta maskhaqtinkutaq, mana ima ruwaytapas atinkuchu imaymana yachachikuykuna consejokuna kasqanwan.
Amigokunapas familiapas imaymanatan ninku yuyaykusqankuman hina, librokunapas, revistakunapas, Internetpas askha yuyaychaykunatan qonku mayninpiqa mana tupaqta hina.
Biblian ichaqa allin consejokunata qowanchis wawakunaman ima yachachinamanta, imaynata ruwanamantapas.
Deuteronomio textoq nisqanman hina, tayta - mamakunaqa tiempota hap’ispan sapa p’unchay wawakunaman Diosmanta rimapayashanallanku.
Kay qelqapin qhawarisun Bibliamanta tawa yanapaykunata, chaykunan askha tayta - mamakunata yanaparqan.
Diospa kamasqanwan yanapachikuy.
“Kay pacha qallariymantapachan runakunaqa sut’ita yachanku Diosqa wiñay atiyniyoq kasqanta, payqa Diospuni kasqantapas. Chaykunataqa manan runakunaqa rikunchu, aswanpas Diosqa kamasqankunapin sut’ita reqsichikun ”.
Tayta - mamakunaqa wawankutan yanapananku Dioswan amigontin kanankupaq, chaytan ruwankuman kuska kamasqanta qhawaspa chaykunapi yuyaymanachispa rimapayaspa, chhaynapi imayna Dios kasqanta reqsinankupaq.
Jesuspunin chhaynata qatikuqninkunaman yachachirqan.
Huk kutinmi nirqan: “Qhawariychis phalaq animalkunata: manan tarpunkupaschu, cosechankupaschu, taqenkupaschu.
Chaywanpas, hanaq pacha Yayaykichismi chaykunaman mikhuchin.
¡Qankunaqa phalaq animalkunamantapas aswan chaniyoqmi kankichis! ”
Chayta ruwaspan Jesusqa yachachirqan Diospa munakuyninmanta khuyapayakuyninmantapas, hinaspapas yuyaymanachirqanmi kamasqanwan sumaq kayninkunata wawankunaman rikuchisqanta.
Jehová Dios yachayniyoqta sisikunata kamasqanmanta Rey Salomón nirqan: “Yaw qella, sisita qhawariy, imayna ruwasqanta qhawamuy, hinaspa sisimanta yachaqakuy.
Chay sisin mana qollananpas mana kamachiqninpas mana patronninpas kashaqtin, mikhunanta ichhuy tiempopi waqaychakun, mikhunanta cosecha p’unchaykunapi huñun ”, nispa (Proverbios 6: 6 - 8).
Chaywanmi Salomón yachachiwanchis allin ruwaykunapi yuyaykunanchispaq, Diospa kallpachawasqanchiswan hunt’ananchispaqpas.
Qankunapas tayta - mamakuna, Jesusman Salomonmanpas rikch’akuwaqchismi kaykunata ruwaspa.
Ñawpaqtaqa wawaykichista tapuychis ima plantakuna gustasqankumanta ima animalkunatas reqsiyta munanku chayta.
Iskaykaqpitaq qelqakunapi maskhay chaykunamanta yachanaykipaq.
Kinsapitaq, rimariy imatan chay kamasqankuna Diosmanta yachachin.
Jesús hina uyariqniykita qhawariy.
Manan pi runapas Jesús hinaqa yachachirqanchu.
Askhaña yachachinan kashaqtinpas yachaytan munarqan imaynatan runakuna sientekunku yuyaykunkupas chayta, chaypaqmi tapuykunata ruwaq.
Hinallataq tayta - mamakunapas allin yachachikuykunata wawankunaman yachachinanku, allinta ruwanankupaqqa Jesusmanmi rikch’akunanku, chaymantapas yanapanankun mana manchakuspa rimanankupaq.
¿Imatan ruwawaq wawakuna k’ullu kaqtinku, allin yachachiykunata mana hap’ikuqtinkupas?
Qhawariy imaynatas Jesús qatikuqninkunata yachachirqan chayta.
Qatikuqninkunaqa mayninpin hap’inakuqku, mana entiendeqkuchu imaraykus k’umuykukuq kanankuta.
Jesusmi ichaqa sapa kutin pacienciawan yachachiq k’umuykukuq runa kanankupaq.
Kaqllatataqmi tayta - mamakunapas wawankuta yachachinanku pacienciawan entiendenankukama.
Ruwasqaykiwan yachachiy.
Apóstol Pablon nirqan: “Hukkunata qan yachachishaspaykiqa, ¿manachu qan kikiykita yachachikunki?
‘ Manan suwakunachu ’ nishaspachu, ¿suwakushanki? ”
nispa. Chayman hinapuni kawsaq tayta - mamakunaqa allintan ruwanku.
Ruwaywan yachachiyqa allinpunin, wawakunaqa tayta - mamankuq ruwasqankutan astawanqa ruwanku rimapayasqankumantaqa.
Chhaynaqa, yachachisqankuman hina ruwaqkunaqa kasuchikunkupunin.
Huch’uychanmantapacha yachachiy.
Apóstol Pabloq compañeronmantan allinta rimaqku, paymi karqan Timoteo. ¿Imaraykun allin reqsisqa karqan?
‘ Wawa kasqanmantapachan Diospa Simin Qelqakunata ’ yachachirqanku.
Mamanwan hatun mamanwanpas manan yachachiqllachu kaqku, aswanpas yanapaqkun sonqonpi hap’inanpaq.
¿Maypin yanapayta tariwaq?
Jehová Diospa testigonkunaqa askha qelqakunatan ruwanku astawanqa wawakunata Diosmanta allinta yachachinapaq.
Wakinqa huch’uy wawakunata yanapanapaqmi wakintaq wayna - sipaskunawan tayta - mamakuna parlarinankupaq.
Wawakunata Diosmanta yachachinapaqqa sasa tapukuyninkuq kutichiynintan yachana.
Yaqapas kaykunamanta tapukunkuman: ¿Ima niwaqtaq sichus tapusunkiman imarayku Dios hinallata qhawan ñak’ariykunata, imatan kay H’allpapaq munan otaq maypin wañuqkuna kashanku nispa tapusuqtiykiku?
Chaykunata yachanaykipaqqa Jehová Diospa testigonkunan yanapasunkikuman.
Chhaynaqa qanpas familiaykipas Diosmanqa asuykuwaqchismi.
Huch’uychakunapaqmi kashan Aprendamos del Gran Maestro libro, chaypiqa Jesuspa yachachikuyninkunamantan rimashan, kallantaqmi Bibliamanta willakuq libroy nisqapas, chaykunapin Diospa Siminmanta wawakunapaq hinalla yachachishan.
Wayna - sipaskunapaqtaq kan iskay libro Lo que los jóvenes preguntan.
Respuestas prácticas, nisqa.
Familiapaq allin yachachikuykuna
Guillermo * nin: “Raquel phiñakuspaqa waqayllan waqan.
Parlayta munaqtiytaq astawan phiñakun nitaq rimaytapas munanchu.
Manan ima ruwaytapas atiniñachu.
Umaytañan wasapawan chaymi ripuytaraq munani ”, nispa.
Raquelmi nin: “Waqashaqtiymi Guillermo wasiman chayamurqan.
Willaqtiytaq, manaraq rimayta tukushaqtiy niwan: ‘ Chaychamantachu waqanki, hinayá kachun ’, nispa.
Chaymi aswantaraq phiñachiwarqan ”, nispa.
¿PAYKUNA hinachu sientekunki?
Iskayninkupas rimanakuytan munanku ichaqa manan atinkuchu.
Warmipas qharipas hukniraytan rimanakunku, ima munasqankupas manan tupanchu.
Warmiqa yaqapas munan imayna sientekusqanmanta sapakutilla rimayta.
Qharitaq usqhaylla ima sasachakuytapas allichayta munan chhaynapi thak - kay kananpaq, nishu sasachakuykunamantataq ayqekun.
Hinaqa, warmipas qharipas manataq tupachinkuchu parlanakuyninkupi chayqa, ¿imatan ruwananku?
Chaypaqqa respetowanmi kawsananku.
Respetowan trataq runaqa, hukkunatan chaninpaq qhawarin kallpachakuntaq imayna sientekusqankuta entiendenanpaq.
Yaqapas taksachaykimantapacha yachachirqasunkiku kuraqkunata, autoridadkunatawan respetanaykipaq.
Casarasqa kawsaypin ichaqa qan hina runata respetay sasa kanman. 8 wata casarasqa Linda sutiyoqmi nin: “Qosay Felipiqa pacienciawanmi wakin runataqa uyariq entiendeqtaq imayna sientekusqankutapas.
Ahinallatataqmi munani uyariwananta entiendewanantapas ”, nispa.
Yaqapas hukkunawanqa respetowan rimanki tukuy yuyaywantaq uyarinki willasusqaykikuta.
Ichaqa, ¿imaynatan tratanki esposaykita?
Casado kawsaypi mana respeto kaqtinqa sasachakuykunan paqarin.
Huk yachaysapa reymi nirqan: “Ch’aqwaykunaq kasqan wasipi askha mikhunamantaqa aswan allinmi sumaq kawsaypa kasqan wasipi huk khamuykuy ch’aki t’anta ”, nispa (Proverbios 17: 1).
Chaymi Bibliaqa yuyaychan qosakuna esposankuta respetanankupaq.
“Hinallataq qankunapas esposakuna qosaykichista respetaychis ”.
Casado warmi - qhari, ¿imaynatan respetowan rimanakuwaqchis?
Qhawarisun imaninmi Biblia chaykunamanta.
Qosayki otaq esposayki rimaqtin
¿Ima sasachakuymi kan?
¿Qanri chhaynachu kanki? Biblian niwanchis: “Manaraq allinta uyarishaspa simita kutichiqqa mana yuyayniyoqmi ”, nispa (Proverbios 18: 13).
¿Imaraykun importante uyariy manaraq rimashaspa?
26 wataña casarasqa Ana sutiyoqmi nin: “Manan munanichu qosay kasqan rato sasachakuyniy allichanantachu.
Manataq suyanichu ñoqa hina yuyaykunanta nitaq imaynapi chhayna tarikusqayta yachanantapas.
Uyariwanallantan munani, imayna sientekusqayta comprendewanantawan ”, nispa.
Chaymantapas, wakin qharikuna warmikunapas manan allinchu sientekunku nitaq rimaytapas munankuchu, sichus esposa otaq qosa tapupayan chayqa.
Chayllaraq casarasqa Lorenan repararqan qosan mana rimariq kasqanta, paymi nin: “Sinchi pacienciawanmi suyanay imayna sientekusqanta willawananpaq ”, nispa.
¿Imaynatan allichawaq?
Sichus huk sasachakuymanta rimayta munankichis chayqa, rimaychis thak sonqo kashaspaykichis.
¿Rimayta mana munaqtinri?
Yuyariy kayta: “Chinkay - chinkay ukhu unu hinan sonqollapi yuyaykusqakunaqa, yuyayniyoq runan ichaqa chaykunata sut’iman horqoyta yachan ”, nispa (Proverbios 20: 5).
Sichus ukhu p’uytumanta usqhaylla horqowaq unuyoq hunt’a valdeta chayqa, askha unun hich’akunman.
Ahinallataqmi esposaykita otaq qosaykita usqhaylla rimananta munaqtiykipas, phiñachiwaqmi manataq willasunkichu imayna sientekusqanmanta.
Aswanpas sumaqllata tapuy pacienciawantaq uyariy, manaña usqhaylla rimaqtinpas.
Esposayki otaq qosayki rimaqtinqa ‘ usqhaylla uyariq kay, ichaqa allin yuyaywan rimay, amataq usqhayllachu phiñakuy ’.
Allin uyariqqa manan rimasqallantachu uyarin aswanpas entiendenmi imaraykus chayta rimashasqanta.
Chhaynaqa kallpachakuy esposayki otaq qosayki imayna sientekusqanta entiendenaykipaq.
Payqa reparanqan imayna uyarisqaykiwan respetasqaykita mana respetasqaykitapas.
Jesusmi yachachiwarqanchis imayna uyariyta.
Huk kutinmi huk onqosqa runa payman asuykurqan yanapayninta mañakuspa, Jesusmi ichaqa mana kaq ratollachu onqoyninta qhaliyachirqan.
Ñawpaqtaqa uyarirqanmi ima nisqanta chaymantataq khuyapayaykurqan qhepamantaq qhaliyachirqan.
Qanpas chay kinsa ruwasqanta hina ruway.
Esposaykiqa entiendenaykitan munan, manan sasachakuyninta usqhaylla allichanaykitachu.
Chhaynaqa tukuy yuyaywan uyariy, imayna sientekusqanta hina sientey, chaymantaña yuyaymanay ima ruwanaykita.
Hinan rikuchinki ancha respetasqaykita.
¿IMATAN RUWAWAQCHIS?
Kunanmantaqa, esposayki otaq qosayki rimapayasunki chayqa ama kaqpachaqa kutichiychu.
Aswanpas rimayta tukunantaraq suyay, kutichiytaq ima nisqanta allinta entiendespaña.
Chaymantataq tapuy: “¿Uyarisharqaykin riki icha manachu? ” nispa.
Qan rimaqtiyki ¿Ima sasachakuymi kan?
Lindan nillantaq: “Televisionpiqa casarasqakunaq k’aminakusqanku, millay chansakuna ninakusqanku, k’araq simikunawan parlanakusqankupas qhawarichin warmi - qhari kawsaypi chhaynapuni kananpaq hinatan ”, nispa.
Wakinqa familia ukhupin mana respetowan rimanakuspa, k’aminakuyllapi wiñarqanku.
Chaymi casarakuspa sasachakunku sumaqta kawsanankupaq.
Canadá nacionpi tiyaq Ivy sutiyoqmi nin: “Familiaypiqa sapa p’unchaymi qaparinakuy, burlakuy, millayta sutiyanakuy kaq, chhaynapi uywasqan karqani ”, nispa.
¿Imaynatan allichawaq? Qosaykimanta otaq esposaykimanta rimaspaykichisqa “allin kaqkunallatapuni rimaychis uyariqkunaq wiñanankupaq necesitasqanman hina, chaymi paykunapaq saminchay kanqa ”.
Arí, hukkunaq respetanankupaq hina qosaykimanta otaq esposaykimanta rimay.
Sapallaykichispi kashaspaykichispas ama k’irinakuspa ama phiñachinakuspa hina sumaqta rimaychis.
Israel llaqtapi Mical warmin sinchita phiñakuspa qosan Davidta pisichaspa nirqan: “Mana p’enqakuq runa ”, nispa.
Chay nisqanwanqa, manan qosallantachu ofendesharqan aswanpas Diostawanmi (2 Samuel 6: 20 - 23).
¿Imatan chaymanta yachanchis?
Qosaykiwan otaq esposaykiwan rimaspaykiqa makilla uyariy. 8 wataña Felipe casarasqa kashan chaypas, mayninpiqa esposanwanmi mana tupachinkuchu rimasqankuta.
Paymi reparan imachus rimasqanwan astawan sasachakuypi tarikusqankuta, chaymi nin: “Phiñachikuspa atipanakuyqa manan allinchu, chanintaña rimani chaypas aswan mana allinpin tarikuyku, chayrayku chayta ruwashanaymantaqa kallpachakuni allinta kawsanaykupaq hina respetowan rimayta ”, nispa.
Ñawpa tiempopi huk kuraq viudan qhachuninkunata kallpacharqan sapankanku ‘ qosankuwan allillan kanankupaq ’ otaq thak - kayta qosankuwan tarinankupaq (Rut 1: 9).
Sichus qosaykiwan otaq esposaykiwan sumaqta respetowan tratanakunki chayqa, thakpin kawsanki.
¿IMATAN RUWAWAQCHIS? Kuska tiyaykuspa wichaypi kaq yuyaychaykunata t’aqwiychis.
Hinaspa qosaykita otaq esposaykita tapuy: “Qanmanta runakuna ukhupi rimaspa ¿sumaqtachu rimashani icha pisichashaykichu?
¿Allinyaymanraqchu? ” nispa.
Chaymanta makilla uyariy imachus nisqasuykita hinaspa kasukuy.
Biblian nin: ‘ Huk cuerpollataq kapunqaku ’, nispa.
Chayta hap’ikuspan wakin chayllaraq casarasqakunaqa ninku: “Bibliaq nisqan hina iskayniykun ch’ullallata yuyaykunayku, imayna kasqaykupas kaqllan kanan ”, nispa.
Qhepamanñan reparanku chay yuyaykusqankuqa mana cheqaqchu kasqanta.
Sapankapas hukniray kasqankurayku ch’aqwaypi tarikusqankuta.
Linda sutiyoq warmin nin: “Qosaywanqa manan kaqllachu kayku, payqa pisillatan imamantapas llakikun, ñoqataq mana.
Imapas kaqtinqa payqa qasin kashan, ñoqataq llakiwan nit’ichikushani, chaymi sinchita phiñakuni ”, nispa. ¿Imaynatan allichawaq?
Imayna kasqaykichiswan sumaqta respetanakuspa kawsaychis.
Chayta entiendenapaq kay rikch’anachiyta qhawarisun: Ñawiwan ninriwanqa manan kaqllachu kanku, chaypas iskayninkun yanapawanchis callekunata allinta pasananchispaq.
Chaytan Adriana ruwarqan, payqa yaqa 30 watañan casarasqa kashan, chaymi kayta willakun: “Manaña yuyaykusqaykuta tupachiykuchu chaypas, sichus Bibliaq nisqanta mana p’akiykuchu chayqa, ruwallaykun manaña munasqayman hinachu kashaqtinpas, paypas chhaynallatataqmi ruwan.
Casarasqan kashayku ichaqa manan kaqllatachu yuyaykuyku ”, nispa.
Sichus esposayki otaq qosayki yuyaykusqanta rimaqtinqa otaq mana munasqaykiman hinachu imatapas ruwaqtinqa, ama imayna sientekusqaykipichu yuyaykuy, aswanpas paypa allinninta maskhay.
Adrianaq qosan Calixto nin: “Mayninpin mana esposaypa yuyaykusqanta entiendenichu nitaq tupachinichu rimasqanwanpas.
Ichaqa payta munakusqaymi aswan allin ima yuyaykusqaymantapas.
Sichus kusisqa kashan chayqa ñoqapas kusisqallataqmi kani ”, nispa.
¿IMATAN RUWAWAQCHIS? Huk listapi qelqaychis qosaykiq otaq esposaykiq qanmanta aswan allin imatapas rimasqanmanta ruwasqanmantapas.
Respetanakunan kusisqa thakpi kawsanapaq.
Lindan nin: “Respetanakuspallan casadokunaqa sumaqta kawsanku.
Chhayna kawsanapaqqa kallpachakunanchismi ”, nispa.
Sutikunatan cambiakurqan.
▪ ¿Imaynatan yanapawankuman qosaypa otaq esposaypa ñoqamanta hukniraq kasqan?
▪ Qosaypa otaq esposaypa ima nisqanpas ruwasqanpas Bibliaq nisqanman hina kaqtinqa, ¿imaraykun kasukunay?
Diospa Siminmanta yachachikuykuna
¿Imaynatan yachawaq mayqen religión cheqaq kasqanta?
Kaypin Bibliaykiwan tapukuyniykikunaman kutichiykunata tarinki.
Munaqtiykiqa Jehová Diospa testigonkunan yanapasunkiman kay tapuykunata t’aqwinaykipaq.
¿Ch’ullallachu cheqaq religión?
Jesusqa qatikuqninkunamanmi yachachirqan ch’ullalla cheqaq religión kasqanta.
Huk ñan hinan kawsayman apan, Jesuspa nisqan hina ‘ pisillataqmi tariqkunaqa ’.
Biblia nisqanman hina yupaychayllatan Diosqa chaskin.
Chhaynapin huk iñiyllapi llapa cristianokuna hukllachasqa kanku.
(Leey Juan 4: 23, 24; 14: 6; Efesios 4: 4, 5.)
¿Imaraykun askha religionkuna kan, cristianon kayku niqkuna?
Cheqaq cristianokunatan pantasqa profetakuna pantachirqan, runamasinmanta imapas chaskinankuraykulla.
Jesuspa nisqan hina: “Paykunan hamusunkichis ovejaman tukuspa, sonqonkupitaq ichaqa yarqasqa atoqkuna hina kanku ”, nispa.
Apostolkunaq wañusqan qhepamanmi pantasqa cristianokuna rikhurimurqan (Leey Hechos 20: 29, 30).
¿Imakunapin hukniray kanku cheqaq cristianokuna?
Bibliatan respetanku.
Kallpachakunkun Bibliaq nisqanman hina kawsanankupaq, manan runaq nisqanman hinachu.
Yachachisqankuman hinataq kawsankupas.
(Leey Juan 17: 17; 2 Timoteo 3: 16, 17.)
Jehová Diospa sutintan respetanku.
Jesusqa runakunamanmi Diospa sutinta sumaq kayninkunatapas yachachirqan.
Diospa sutin yupaychana kananpaqmi mañakuypi yachachirqan.
¿Pikunan Diospa sutinta reqsichinku llaqtaykipi? (Leey Juan 17: 26; Romanos 10: 13, 14.)
¿Imaynatan yachawaq pikuna cheqaq cristiano kasqankuta?
Cheqaq cristianokunaqa Diospa Gobiernonmantan predicanku.
Jesusqa hamurqan kay hallp’aman Diospa Gobiernonta predicananpaqmi.
Chaytan ruwarqan wañunankama.
Chay Gobiernollan llapa runakunapaq suyakuynin.
Qatikuqninkunatapas kamachirqanmi Diospa Gobiernonmanta predicanankupaq.
Sichus tiyasqaykiman hamunku Diospa Gobiernonmanta willaspanku chayqa, ¿mayqen religionmantan kanku? (Leey Mateo 10: 7; 24: 14.)
Manan chaqrukunkuchu politicapi nitaq millay ch’aqwaykunapipas.
Manan qatichikunkuchu kay pachaq millay yuyaykusqanta millay ruwasqantapas.
(Leey Santiago 1: 27; 4: 4.)
¿Imapin astawan reqsichikunku cheqaq cristianokuna?
Cheqaq cristianokunaqa sonqomantan munanakunku.
Biblian paykunataqa yachachirqan llapa runata respetanankupaq imaymana rikchayniyoq kaqtinpas.
Pantasqa religionkunaqa guerrakunapin yanapakunku, cheqaq religionmi ichaqa mana chayta ruwanchu (Miqueas 4: 1 - 4).
Aswanmi tiemponkuta t’aqanku kaqninkutapas qonku, tukuy sonqowan runamasinkuta yanapanankupaq. (Leey Juan 13: 34, 35; 1 Juan 4: 20, 21.)
¿Mayqen religionmi yachachin Bibliaq nisqanman hina, Diospa sutintapas respetan, predicankutaq Diospa Gobiernonmanta?
¿Pikunan cheqaqta munanakunku manataq yanapankuchu guerrakunata?
Askha runakunan reparanku Jehová Diospa testigonkuna chay ruwasqankuta.
Astawan yachayta munanki chayqa ¿Imatapunin Biblia yachachin? nisqa librota qhaway 15 capitulota, chaytaqa Jehová Diospa testigonkunan ruwan.
[30 paginapi dibujo]
“‘ Diosta reqsiyku ’ ninkun, ichaqa ruwayninkuwanmi Diosta neganku. ”
¿“San Pedroq rantinpichu ” papa umallishan?
PAPA Juan Pablo II, 2002 watapi Limburgo llaqtapi (Alemania) kaq obispopaq cartata apachisqa, abortomanta ima ruwasqanta tatichinanpaq.
Nirqanmi: “Jesuspa munayninman hina, ñoqan qhawani llapa Iglesiakunaq allinninta ”, nispa.
Chaymi “san Pedroq rantinpi ”, umallinku hina mana valechirqanchu chay obispoq kamachisqanta.
Enciclopedia Católica nin: “Criston Pedrota churarqan llapan apostolkunaq umallinta hina ”, nispa.
Nillantaqmi: “Criston kamachirqan Pedroq rantinpi kamachikuqkunaqa Iglesiapi wiñaypaq kamachikunankuta, chaymi Romapi obispoqa llapa religión Catolicaq michiq umalliqnin ”, nispa.
Chay libroq nisqantaqa cheqaqpaqmi qhawarinku.
Qanpas, ¿chhaynatachu qhawarinki?
Kunanqa kay tapuykunapi yuyaykusun: ¿Yachachinchu Biblia san Pedro ñawpaqkaq papa kasqanta?
¿Imaynapin papa umallikuna rikhurirqanku?
¿Apóstol Pedroq kawsasqanman, yachachisqanman hinachu kay papakunaq kawsayninku yachachiyninkupas?
¿San Pedrochu karqan ñawpaqkaq papa?
Mateo 16: 18 textoq nisqanpin Iglesia Católica hap’ipakun, apóstol Pedron Iglesiata hatarichirqan ninankupaq.
Chaypin Jesús nirqan: ‘ Qanqa Pedron kanki, kay qaqa patapin Iglesiayta sayarichisaq ’, nispa.
Chay textoqa qelqasqan kashan latín rimaypi Roma llaqtapi san Pedro Iglesiapi.
Católica religionmanta Padre Agustín de Hipona yuyaykurqan Iglesiata hatarichiqqa Pedro kasqanta.
Manaraq wañupushaspataq Pedromanta rimaspa nirqan: “Jesusqa manan Pedrotaqa nirqanchu: ‘ Qanmi qaqa kanki ’, nispachu aswanpas nirqanmi: ‘ Qanqa Pedron kanki ’, nispan ”, nispa.
Hiponan nillantaq: “Qaqaqa Criston kasqa ”, nispa (qhaway Obras completas de San Agustín, tomo XL,“ Las Retractaciones ”, libro I, 21 nisqata, 724 paginata).
Chhaynaña kaqtinpas Evangelio qelqakunaqa apóstol Pedrotan allin ruwayniyoqta rikuchin.
Chaymantapas Jesusmi akllarqan Pedrota, Juanta Jacobotawan allin ruwayninkunapi compañanankupaq.
Hinaspapas Pedromanmi ‘ hanaq pacha reinoman haykuna llavekunata qorqan ’, chaywanmi Pedroqa judiokunata chaymanta judio t’aqaman t’ikraqkunata, samaritanokunatapas, wak nación runakunatapas yanaparqan Diospa gobiernonman haykunankupaq.
Mana manchakuspa rimasqanraykun mayninpiqa apostolkunaq rantinta rimaq.
¿Chay ruwasqanwanchu, cristiana iñiq t’aqaq umalliqninman tukupurqan?
Manan. Apóstol Pablon Pedromanta qelqarqan ‘ Judío runakunaq apostolninmi ’, nispa.
Pabloqa manan nisharqanchu llapa Iglesiakunaq umallin kasqantachu, aswanpas judiokunaman predicananmantan.
Apostolña Pedro karqan chaypas, manan Bibliapiqa ninchu llapa iñiqkunaq umalliqnin kasqantachu, chaymi payqa mana llapa iñiqkunaq kamachikuqninchu.
Pay kikinmi ñawpaqkaq cartanpi nirqan Jesucristoq apostolnin kasqanta, wakinkuna hina umalli runalla kasqantawan.
¿Hayk’aqmi papakuna rikhurirqanku?
¿Hayk’aqmi papakuna umalliyta qallarirqanku?
Apostolkuna kawsashaqtinkuraqmi rikhuriyta qallarirqanku.
¿Imanirqankun apostolkuna hatunchakuq runakunamanta?
Llapan umalliqkunatan apóstol Pedro nirqan: “Ama michisqaykichista munaychakuq hinachu ” michiychis aswanpas“ llapaykichis huch’uyyaykukuspa yanapanakuychis ”, nispa.
Chaymantapas apóstol Pablon nirqan: Iñiq t’aqa “ukhullamantataqmi waqllisqa rimaq runakunaqa hatarinqa, iñiqkunata q’otuspa aysaqanankupaq ”, nispa.
Apóstol Juanpas carta qelqasqanpin Diótrefes cristianota anyarqan, ¿imarayku?
Iñiq t’aqa ‘ ukhupi kamachikuqta churakusqanrayku ’.
Chay runakunata wanachispan apostolkuna hark’arqanku mana munaychakunankupaq.
Apóstol Juanpa wañupusqan qhepallatan wakin runakuna kamachikuq kanankupaq atipanakurqanku.
Kay qelqan nin: “Roma llaqtapiqa 101 - 200 watakuna ukhupi manapaschá karqanchu sapan munaychakuq obispoqa ”, nispa (The Cambridge History of Christianity).
Chay qhepatañan Romapi obispo pay kikinta churakusqa llapan iñiqkunaq kamachikuqninta hina, huk llaqtakunapipas kamachisharqan.
* Romapi kamachikuq obispon aswan atiyniyoqqa ninankupaqmi, Pedroq rantinpi kaqkunaq sutinta huk listapi churasqaku.
Ichaqa chay listaqa manan sut’itachu riman Romapi papakunamantaqa.
Manan yachakunchu sichus llapa sutikuna cheqaqchus kasqanta otaq churayllachus churarqanku chayta.
Hinaspapas qallariymantapachan mana cheqaqtachu willakun.
¿Imarayku chayta ninchis?
Romapiña apóstol Pedro predicanman karqan chaypas, manan rikuchinchu iñiqkunaq kamachikuqnin obispota hinachu.
Apóstol Pablo Romapi cristianokunaman carta apachisqanpin askha sutikunata churarqan, ichaqa apóstol Pedroq sutintaqa manan churarqanchu.
Sichus apóstol Pedro Romapi cristianokunaq umallin kanman chayqa, apóstol Pabloqa manachá Pedroq sutinta churayta qonqanmanchu karqan.
Chaymantapas, apóstol Pedro ñawpaqkaq cartanta qelqayta tukuqtinmi, apóstol Pablota Timoteoman iskaykaq cartanta apachisqa.
Chay cartanpiqa Roma llaqtamantan rimarqan, ichaqa apóstol Pedromantaqa manan imatapas nirqanchu.
Hinaspapas apóstol Pabloqa Roma llaqtapi kaspan, soqta cartakunata qelqamurqan chaykunapiqa manan apóstol Pedromantaqa imatapas nirqanchu.
Apóstol Juanqa 30 watakuna qhepata kinsa cartata, Apocalipsis qelqatawan qelqamurqan.
Qelqasqanpiqa manan maypipas nirqanchu Romapi iñiq t’aqa aswan ancha importante kasqantaqa, nitaq Romapi kamachikuq obispoqa Pedroq rantinta llapa cristianokunaq kamachikuqnin kasqantapas.
Chhaynaqa manan Bibliapas nitaq huk qelqakunapas ninchu apóstol Pedro Roma llaqtapi llapa cristianokunaq ñawpaq obispon kasqantaqa.
¿Apóstol Pedro hinachu papakuna kawsankupas yachachinkupas?
May allinchá kanman Jesuspa Pedropa rantinpi kamachikuqkuna paykuna hina kawsankuman yachachinkuman chayqa.
Apóstol Pedroqa manan hayk’aqpas iñiqmasinkunawan yupaychachikurqanchu.
Aswanpas chay ruwaqkunata nirqan: ‘ Sayariy, ñoqapas runalla kani ’, nispa.
¿Jesusri imapaqmi hamurqan?
Payqa manan servichikunanpaqchu hamurqan aswanpas servinanpaqmi.
Papakunari, ¿imaynatan qhawarichikunku?
¿Manachu paykuna aswanpas yupaychachikunku, hatunchachikunku, atiyniyoq kayta munanku, qhapaq kanku, sumaq situkunawanpas waqyachikunku?
Cristopas Pedropas ichaqa ch’uya kawsayniyoqmi karqanku thakpi kawsanatataq munarqanku.
Papakunaqa manan chhaynachu kanku, papa León X imayna kawsasqanmanta, huk qelqa nin: “Familianpa allinninta maskhaspan politicapi chaqrukurqan, chaymantapas kay pachaq sinchi millay kusirikuyninkunapin purirqan, chaymi Diospaq ruwayninkunata saqepurqan ”, nispa (Diccionario enciclopédico de los papas y del papado).
Yachachiq sacerdote Karl Amon Católica religionpi sucedesqanmanta, Alejandro VI papamanta nin: “Payqa karqan mana concienciayoq runa, munaynillanta ruwaq, huchallapi puriq, lluk’i chaskikuqtaq ”, nispa.
¿Cristowan Pedrowan yachachisqankuman hinachu, papakuna kamachinku yachachinkupas?
Papakunaqa yachachinku llapan allin runakunan hanaq pachaman ripunqaku nispa, Pedron ichaqa yacharqan mana llapa runachu hanaq pachaman ripunankuta.
Allin sonqoyoq rey Davidmantan nirqan: “Manan Davidchu hanaq pachamanqa hoqarisqa karqan ”, nispa.
Chaymantapas, manan kamachirqanchu wawachakuna bautizanankuta, aswanpas yachachirqanmi bautizakuy munaqqa allin yuyaywan chay ruwananta.
Jesusqa manan kamachirqanchu pitapas hatunchakunanpaqqa, aswanmi nirqan: “Pipas qollana kayta munan chayqa, llapamanta huch’uyyaykukuqmi kanan, llapatataq servinanpas ”, nispa.
Manaraq wañushaspan nillarqantaq: ‘ Qankuna ichaqa ama munaychischu “Yachachiq ” ninataqa, yachachiqniykichisqa ch’ullallan, qankunaqa llapaykichismi wawqellantin kankichis.
Amataq pitapas kay pachapiqa “Yayay ” niychischu, Yayaykichisqa ch’ullallan, hanaq pachapi kaqllan.
Amallataq “Kamachikuq ” nisqapas kaychischu, kamachiqniykichisqa ch’ullallan, chaymi Cristo ’, nispa.
¿Jesuspa Pedropa yachachisqanman hinachu papakuna kawsanku? Manan.
Aswanmi ninku: “Papa kayqa manan chinkanmanchu, hinallan kanan mana allin ñanpiña tarikuqtinpas ”, nispa.
¿Allinchu kanman chay nisqanku?
Jesusmi nirqan: “Llapa allin sach’aqa allin rurukunatan rurun, mana allin sach’akunan ichaqa mana allin rurukunata rurun.
Allin sach’aqa allintakamallapunin rurun, mana allin sach’ataq mana allintakamallapuni rurun ”, nispa. ¿Allinpaqchu qhawarinkuman Cristopas apóstol Pedropas papakunaq mana allin ruwasqankuta? Manapunin.
Jesús Pedrowan rimashaspaqa manan apostolpa pi kasqanmantachu rimarqanku aswanpas Cristo pi kasqanmantan ima ruwananmantawan.
Tiempoq pasasqanmantaq Pedro kikin nirqan Jesusmi iñiq t’aqata hatarichiqqa nispa.
Apóstol Pablopas nillarqantaqmi Jesús cristiana iñiq t’aqaq “esquina hap’iq teqsi rumi ”, nispa, manan Pedromantaqa ima nirqanpaschu.
Señor Jesuspas apostolkunapas ñan iñiqmasinkunaman willarqankuña: “qankuna ukhupipas llulla yachachiqkuna kanqa ”, nispa.
Nisqankuqa hunt’akurqan unay watakuna qhepatan, iñiqkuna Bibliaq yachachiyninkunata griego runakunaq yachachiyninkunawan chaqrupuqtinku, mana allin ruwayninkunata ruwayta qallariqtinkupas.
[28 paginapi dibujokuna]
¿Apóstol Pedro hinachu umalliq papakuna kawsarqanku?
Kaykunamanta yachachin
15 de agosto 2011
Huñunakuypi Estudianapaq
KAY YACHACHIKUYKUNAN KASHAN:
26 de setiembre 2011 – 2 de octubre 2011
Mesiastan suyakusharqanku
8 PÁGINA
116, 30 TAKIKUNA
3 - 9 de octubre 2011
Mesiasta tarirqanku
12 PÁGINA
109, 5 TAKIKUNA
10 - 16 de octubre 2011
Jehová Diosqa ‘ thak - kayta qoq Diosmi ’
23 PÁGINA
39, 76 TAKIKUNA
17 - 23 de octubre 2011
Hukkunawan thakpi kawsasun
27 PÁGINA
53, 73 TAKIKUNA
¿Imakunamantan rimashan?
1, 2 YACHACHIKUYKUNA 8 - 16 PAGINAKAMA
Hebreo qelqakunapin Mesiasmanta askha profeciakuna tarikun.
Wakillanmantapas yachasqanchismi yanapawasun Mesiasta reqsinapaq.
Kay iskaynin estudiokunan yanapawasun predicanapaq Diospa profeciankunapi confianapaqpas.
3, 4 YACHACHIKUYKUNA 23 - 31 PAGINAKAMA
Jehová Diospa testigonkunaqa huk nisqallan kawsanchis.
Chaytaqa manan pisipaqchu qhawarina.
Ñawpaq estudiopin thak kayta maskhaq runakunamanta yachasqanchis kallpachawasun runamasinchiswan thakpi kawsananchispaq, iskay kaqtaq yanapawasun imaynata chayta ruwananchispaq.
3 Allin yuyaywan Internetman haykusun
6 Familiantin otaq sapallanchispi estudianapaq yanapaykuna
17 Leeqkunaq tapukusqan
18 Mana qonqanapaq huñunakuy
22 Leeqkunaq tapukusqan
32 ¿Yuyashankichu?
Allin yuyaywan Internetman haykusun
ÑAWPA tiempopi qelqakunata ruwanapaq maquinaq lloqsimusqanmi runakunaq kawsayninta cambiarqan, kay tiempopipas Internetmi runakunaq kawsayninta cambiashan, chaymi maypiña tarikuspapas, ima ratopipas imaymanata yachasunman.
Huk botonta ñit’iykuspallan mana tukurikuq willakuykunata tarisunman.
¡Chaychá teqsimuyuntinpi askha runakuna Internetman haykunku!
Jehová Diosmi runakunata kamawarqanchis hukkunawan rimanapaq.
Paymi ñawpaqtaqa runakunata rimapayamurqan, chaypin kusisqa kawsanankupaq imakunachus ruwanankuta willarqan (Gén. 1: 28 - 30).
Qhepamanmi ichaqa mana allin willakuy kallarqantaq.
Saqran Evata q’oturqan yanqa willakuykunawan, chayta uyarispan Evapas qosanman chay yanqa willakuyta willarqan.
Chaymi paykunaq huchanpi llapa runakuna ñak’arishanchis (Gén.
3: 1 - 6; Rom.
5: 12).
¿Ima nisunmanmi Internetmanta?
Internetpi wakin willakuykunaqa allinmi, chaypin allin willakuykunata tarinchis, ratollan imatapas ruwakun, manataqmi nishutachu tiemponchista usuchinchis. Ichaqa kallantaqmi mana allin willakuykuna, yuyayninchista waqllichiq ruwaykuna, tiemponchista usuchiq ruwaykunapas.
Chhaynaqa, ¿imatan ruwasunman Internetpi kaq trampakunaman mana urmanapaq?
¿Cheqaq willakuykunachu kan?
Internetpi imatapas maskhaqtinchisqa manan allin kaqkunallachu lloqsimun.
Chayta rikch’anachisun k’allanpakunata pallaq askha runakunawan.
Waranqanpi k’allanpakuna pallasqankuta ñawpanchisman churayuqtinku, ¿llapantachu mikhusunman?
Ñawpaqtaqa mana mikhunapaq kaqkunata akllaspachá wikch’usunman.
Internetpi lloqsimuq willakuykunatapas manan akllaspachu churamunku, chaymi allinta cuidakunanchis yuyayninchis ama “qhellichakunanpaq ”.
1993 watapin huk revistapi iskay alqokuna computadoraq ñawpaqenpi lloqsimurqan, hukninmi nirqan: “Internetpiqa manan pipas yachanqachu alqo kasqaykita ”, nispa.
Chayqa manan kunallanraqchu rikukun, waranqa - waranqa watakuna ñawpaqtan Satanás huk mach’aqwaypa qhepanpi pakakuspa Evata rimapayarqan Diospa contranpi sayarinanpaq.
Internetpipas yachaqman kutuspan pipas hukta rimapayanman.
Llapa runakunan yuyaykusqankuta, fotokunata otaq imatapas chaypi churanku.
Internetman haykuspaqa cuidakunan chaypi lloqsimuq willakuykunamanta.
Ama Eva hinaqa q’otuchikusunchu.
Chaypi ima willakuytapas tarispaqa ñawpaqtan tapukunanchis: 1) ¿Pin chaykunata churamun, imamanta yachaqmi?
2) ¿Imata munaspan chaykunata churamun?
3) ¿Willanchu maymanta chay willakuy horqomusqanta?
4) ¿Sut’illantachu willashan?
Timoteota Pabloq nisqanqa kunanpas allinninchispaqmi, nirqanmi: “Imatachus Dios yachachirqasunki chayta waqaychay.
Ama uyariqpas tukuychu Dios contra thawtiykunataqa, ‘ allin yachay ’ nispa sutichasqa yanqa churanakuykunatapas ”, nispa.
¿Tiempotachu usuchisaq?
Internetman allin yuyaywan haykuspaqa yanapawasunmanmi imatapas ratolla pisi qolqellawan ruwananchispaq.
Wasillanchismantan imatapas rantisunman.
Maskhaspan baratollawan imatapas tarisunman.
Wasillanchismantan recibokunata pagasunman, qolqetapas hukkunaman apachisunman, otaq hukkunata ruwasunman.
Internetpin tarisunman mayman viajay munasqanchista boletokunatapas ratolla rantisunman.
Chaypin tarisunman hukkunaq direccionninta, telefononpa numeronta, otaq mayman chayay munasqanchistapas.
Teqsimuyuntinpi Testigokunaq llank’asqan sucursalkunapipas Internetwanmi yanapachikunku ima ruwanankupaqpas.
Ichaqa kanmi peligrokunapas.
Wakin runakunaqa Internetman haykuspan chaypi tiemponkuta usuchinku pukllaypi, imaymanakunata rantispa, willakuykunata apachinakuspa, yanqa kaqkunamanta rimaspa, imaymana yachaykunata maskhaspa ima.
Chaykunapi afanakuspan familiankuta, amigonkuta, Diospa llaqtanpi ruwaykunatapas qhepaman churanku. 2010 watapin Corea nacionpi huk estudio ruwasqanku willarqan sapa 100 wayna - sipaskunamanta 18 hina nishutapuni Internetman k’askakusqankuta.
Alemania nacionpi investigaqkunan willallarqankutaq “askha warmikuna qosankuq Internetman sinchitapuni k’askakusqankumanta quejakusqankuta ”.
Huk warmin willakurqan qosan cambiapusqanta, manaña sumaqtachu familianpi kawsasqankutapas.
Huk runan Testigokunaq llank’asqan sucursalman carta apachisqanpi willakurqan nishutapuni Internetman k’askakapusqanta.
Mayninqa chunka hora hinaraqmi Internetpi kaq.
Ñawpaqtaqa q’ochurikuyta hinallan qhawarirqan, ichaqa pisi - pisimantan manaña huñunakuyman ripurqanchu, Diosmantapas manañan mañakapurqanchu.
Huñunakuyman rinanpaqpas maynillanpin preparakuq, wasinman kutispa Internetman haykuyllapiñan yuyaykuq.
Ichaqa mana allin ruwasqanta reparakuspan chay ruwasqanta saqepurqan. ¿Imatan chaymanta yachanchis?
Tiemponchista allinta qhawarikuspan chaykunamanqa rina, mana chayqa chay runa hinan chayllamanña k’askakapusunman.
1 Tesalonicenses 5: 21, 22 textopin nin: “Tukuy ima nisqatapas allinta t’aqwiychis, hinaspa allinkaqninta hap’iqakuychis.
Tukuy mana allinkaqmanta t’aqakuychis ”, nispa.
Cristianokunaqa Diospa kamachikusqanta respetaspan allin kaqkunallata qhawananchis.
Manapunin Internetpi lloqsimuq millay ruwaykunata qhawanachu.
Kay tiempopiqa astawanmi millay qhelli ruwaykuna Internetpi lloqsimushan, chaymi allinta cuidakunanchis mana chayqa mana allin ruwaykunamanmi urmasunman.
Kayta tapukusun: “Internetta qhawashaqtiy esposay, tayta - mamay otaq huk cristiano qonqaylla haykumuspa rikunman qhawasqayta chayri, ¿p’enqakapuymanchu? ”
nispa. Chhayna kaqtinqa pipas ñoqanchiswan kallaqtinmi Internetman haykunanchis.
Internetpiqa mosoq willakuykunan lloqsimun rantikunapaq hukkunawan parlanapaqpas ichaqa lloqsimullantaqmi huk hinamanta “sonqopi [...] wasanchay huchata ” ruwaykunapas.
¿Apachisunmanchu hukkunaman?
Internetpiqa atikunmanmi ima tarisqanchistapas otaq ima chaskisqanchistapas hukkunaman apachiyta.
Ichaqa manaraq imatapas apachishaspan qhawarinanchis cristianokunapaq hinachus kasqanta cheqaq willakuychus kasqantapas.
Chaymi tapukunanchis: “¿Imaynapin yachani cheqaq kasqanta?
¿Autorizasqachu kashani hukkunaman apachinaypaq?
* ¿Kallpachanapaq hinachu?
¿Imapaqmi apachiyta munani?
¿Amigoykuna allinta qhawariwanankupaqchu apachisaq? ”
Internetpi kaq correopas imaymanapin yanapawasunman ichaqa tiemponchistan suwachikusunman.
Wakinqa yanqapaq willakuykunatan askhallataña hukkunaman apachinku, chaskiqkunataq chaykunata leespa tiemponkuta usuchinku.
Manan mayqenninchispas chay ruwaytaqa munasunmanchu, chaymi imatapas apachinapaqqa allinta yuyaykunanchis.
¿Imapaqmi correokuna?
Chaypin ñawpa tiempopi runakunaqa familiankuman amigonkuman cartata apachiqku imaynachus kashasqankuta imatachus ruwasqankuta willanankupaq.
¿Manachu kunanpas chhayna willakuykunata Internetpi apachisunman?
¿Allinchu kanman mana yachasqanchis willakuykunata apachiy?
Chhaynaqa, ¿manañachu Internetman haykunanchis?
Ñawpaqpi carta qelqaq runa hina tarikuspaqa chaytapaschá ruwananchis kanqa.
Ichaqa atisunmanmi Internetwan yanapachikuyta.
Chaypaqqa ‘ allin reparaq ’, ‘ allin yuyayniyoqmi ’ kananchis, chayta ruwaqtinchisqa allinninchispaqmi kanqa (Pro.
2: 10, 11).
Fotokuna apachiywanpas kaqllataqmi.
Hukkunaq fotontaña hap’inchis chaypas manan ch’inllaqa hukkunaman apachisunmanchu nitaqmi sutinta, maypi tiyasqanta pimanpas willanachu.
[4 paginapi foto]
¿Imaraykun cuidakunanchis Internetpi lloqsimuq willakuykunamanta?
[5 paginapi foto]
¿Allinta yuyaykuspachu ima willakuytapas hukkunaman apachinchis?
Familiantin otaq sapallanchispi estudianapaq yanapaykuna
ENERO killamanta 2009 watamantapachan teqsimuyuntinpi Jehová Diospa testigonkuna manaña kinsa p’unchaytañachu huñunakunchis aswanmi iskay p’unchayllataña.
Chaymi Umalliq T’aqa kallpachawarqanchis manaña huñunakusqanchis p’unchaypi Familiantin Diosta Yupaychanapaq otaq sapallanchispi estudianapaq.
¿Kasukushanchischu chayta?
Askha iñiqmasinchiskunan tapukurqanku ima qelqakunatan estudiankuman chay p’unchaypi chayta.
Chaytaqa familiapi sapanka umallikunan otaq solterokunan necesitasqankuman hina akllarinanku.
¿Imakunatan ruwakunman chay ch’isipi?
Wakinqa huñunakuykunapaqmi preparakunku, ichaqa manan chayllatachu ruwananku.
Leesunmanmi Bibliata, huk qelqapi yachasqanchismanta parlasunman otaq wawakuna kaqtinqa huk “dramata ” ruwakunman.
Manan huñunakuypi hinaraqchu tapuywan kutichiywan estudiana kanqa.
Chay estudioqa kusisqa kanankupaq, llapallanku rimarinankupaq hinan kanan.
Chhayna kaqtinqa sapankan yuyaykusqanta willarikunqaku kusisqataqmi chay huñunakuypi kanqaku.
Kinsa wawayoq cristianon willan: “Familiaypiqa Bibliata leespan qallariyku.
Ñawpaqmantan tupawasqanku capitulota leeyku, wawaykunataq akllakusqankuman hina wakin willakuykunamanta astawan t’aqwirinku.
Huñunakusqaykupin sapankanku willanku yachamusqankuta.
David, Kaitlyn (13, 15 watayoq) wawaykunan leesqankuta qelqanku paykunapas chaypi kashankuman hinata.
Huk kutinmi Génesis 40 capitulopi leerqayku faraonpa t’anta ruwaqninpa copa haywaqninpa mosqokusqankumanta, chaytan Kaitlyn qelqarqan paypas Josewan carcelpi kashanman hinata ”, nispa.
Yachasqanchis hina sapanka familiapas hukniraymi kanku, chaymi wakinqa huk hinamantañataq ruwankuman.
Qatimuq paginapin askha yanapaykuna kashan familiapi otaq sapallankupi estudiota aparinankupaq.
Yaqapaschá qanpas huknirayta ruwawaq.
[6, 7 paginakunapi foto recuadropiwan]
Wayna - sipas wawayoq familiakunapaq:
• Los jóvenes preguntan librota leespan chaymanta parlarina.
• Bibliapi huk willakuyta leespan tapuna: “¿Imatan qan ruwawaq karqan? ”
(qhaway La Atalaya 1996 wata, 15 mayo revistata, 14 paginata, 17, 18 parrafokunata).
• Parlariychis imakunatan kunanpas qhepamanpas aypayta munanman.
• Bibliamanta peliculata qhawaspa parlariychis.
• T’aqwiriychis Qhawaq revistapi “Wayna sipaskunapaq ” nisqa temata.
Mana wawayoq casarasqakunapaq:
• T’aqwiriychis Familiaykiwan sumaqta kawsay librota, 1, 3, 11 - 16 capitulokunata.
• Bibliata leespa textokunata maskhaychis, chayta t’aqwirispataq chaymanta parlariychis.
• Preparakuychis Biblia Estudiana Huñunakuypaq, Qhawaq Revistata Estudiana Huñunakuypaqwan.
• Qhawariychis imaynatan astawan kuska predicawaqchis.
Solterokunapaq otaq familiankupi sapallanku kaq Testigokunapaq:
• Kinsa p’unchay hatun huñunakuypi lloqsimuq qelqakunata estudiay.
• Kay watapi otaq ñawpa watakunapi lloqsimuq Anuario librota leey.
• Predicacionpi tapukusqankumanta t’aqwiriy.
• Ñawpaqmanta ensayay predicacionpi imayna rimanaykipaq.
Huch’uy wawayoq familiakunapaq:
• Bibliamanta dramakunata ruwaychis.
revistapi 30, 31 paginakunapi lloqsimuq pukllaykunapi pukllaychis.
• Huk ruwaykunata ruwaychis (qhaway 1996 watapi 8 de marzo ¡Despertad!
revistapi, 16 - 19 paginakunapi “Estudiamos la Biblia en el zoológico ” nisqa temata).
• T’aqwiriychis Qhawaq revistapi “Wawaykikunata Yachachiy ” nisqa temata.
Mesiastan suyakusharqanku
“Runakunaqa makillañan suyasharqanku, chaymi Juanmanta sonqollankupi yuyaykurqanku: Icha, ¿paychu Cristoqa kanman?
nispa. ”
¿Imatan oveja michiqkunaman huk ángel willarqan?
Chayllamanmi Jehová Diospa angelnin paykunaman rikhuriqtin Diospa lliphlli - kaynin paykunata k’anchaykurqan.
Nirqanmi: “Ama mancharikuychischu, ancha allin willakuytan willasqaykichis, chaymi llapa runapaq q’ochukuy kanqa.
Kunanmi Davidpa llaqtanpi huk Qespichiq nacepusunkichis, payqa Criston, payqa Señormi ”, nispa.
Arí, huk wawan nacerqan, paymi Mesías kanan karqan, chay wawatan uywakunaq kasqanpi tarinanku karqan.
Biblian nin: “Chayllamanmi angelwan hanaq pachapi askha angelkuna rikhurimurqan Diosta yupaychaspanku: ¡Diosqa hanaq pachapi yupaychasqa kachun! ¡Diospa khuyapayasqan runakunataq kay pachapi sumaqta kawsachun! ”
nispa. ¿Ima ninanmi “Mesías ” simi?
Chay oveja michiq judiokunaqa yacharqankun “Mesías ” simiqa“ Akllasqa ” ninanta, otaq Diospa kamachisqanta hunt’ananpaq akllasqa kasqanta (Éxo. 29: 5 - 7).
¿Imaynapin paykuna yachankuman angelpa nisqan hina chay wawa Mesías kananpaq akllasqa kasqanta? ¿Imaynatan hukkunamanpas willankuman karqan?
Hebreo qelqakunapi Mesiasmanta rimaq profeciakuna chay wawaq kawsayninpi hunt’akusqanta rikuspa.
¿Imaraykun makilla suyakurqanku?
3, 4.
¿Imaynatan entiendenanchis Daniel 9: 24, 25 textopi profeciata?
Qhepamanmi Bautizaq Juan rikhurimurqan.
Rimasqanta ruwasqanta qhawarispan runakuna Mesiaspaq yuyaykurqanku (leey Lucas 3: 15).
¿Imaraykun wakin runakuna Cristoq chayamunantaña suyasharqanku?
Yaqapaschá entienderqanku Daniel 9: 24, 25 textopi profeciaq nisqanta, chaypin nin: “Qanchis chunka semanan t’aqasqa kashan Israel llaqtaykipaq [...].
Kaytan yachanayki entiendenayki: Jerusalenta wakmanta sayarichinapaq perqanapaqwan kamachisqa simi lloqsimusqanmanta Diospa akllasqan Kamachikuq hamunankamaqa qanchis semanan kanqa soqta chunka iskayniyoq semanapiwan ”, nispa.
Askha qelqakunan ninku chay semanakuna watapi yupasqa kasqanta.
La Palabra de Dios para Todos (español simipi) nisqa Biblian khaynata sut’inchan: “Watapi yupasqa qanchis chunka semanakunaqa tawa pachak esqon chunka watakunan ”, nispa.
Kunanqa yachanchismi Daniel 9: 25 textopi nisqan 69 semanakunaqa 455 watapi manaraq Jesús hamushaqtin qallarisqanta (m.J.h.), Persia suyupi rey Artajerjes Nehemiasta Jerusalén llaqtaq perqanta wakmanta hatarichinanpaq kamachiqtin (Neh.
2: 1 - 8).
¿Ima profeciakunamantan yachasun?
Kunanqa astawan yachasunchis Mesiaspa nacesqanmanta, kawsayninmanta, predicasqanmantawan willaq profeciakunata.
Chay profeciakunaq hunt’akusqanmi yanapawasun Bibliapi astawan confianapaq sut’intataqmi yachasun Jesuspuni Mesías kasqanta.
Kawsayninmanta willakuy ¿Imaynatan hunt’akurqan Génesis 49: 10 textopi profecía?
Judá ayllumantan hamunan karqan.
49: 10).
Yachachiq judiokunaqa “Mesiasmantan rimashan ” niqkupunin.
Ichaqa, ¿imamantan Jacob rimasharqan? Huk kamachikuqmantan, varataqa autoridadllan otaq kamachikuqllan hap’in.
Chaymi chay profeciaqa willasharqan Judá ayllumanta huk kamachikuq hamunanta.
Judá llaqtapi ñawpaq kamachikuqqa Davidmi karqan qhepa kaqtaq Sedequías.
Ichaqa Sedequiaspa qhepanta huk kamachikuq hamunanmantan Jacobqa rimasharqan.
Chay kamachikuqqa wiñaypaqmi kamachikunan karqan, chaymi Sedequiasman Dios willarqan chay kamachikuq hamuqtin payman kamachikuy qopunanta (Eze. 21: 26, 27).
Manaraq Jesús naceshaqtinmi ángel Gabriel Mariata nirqan: “Señor Diosmi ñawpa taytan Davidpa kamachikunanpi churanqa.
Hinan Jacobpa mirayninta wiñaypaq kamachinqa, kamachikuynintaq mana tukukuq kanqa ”, nispa.
Jesusqa Judá ayllumantan karqan, Davidpa mirayninmanta, payllatan Dios prometerqan kamachikuq kananpaq.
¿Maypin Mesías nacerqan?
¿Imaraykun hunt’akusqan admirakunapaq karqan?
Belén llaqtapi nacenan karqan.
Profeta Miqueasmi nirqan: “Qanqa, Belén Efrata Judá llaqtakuna ukhupi huch’uyllaña kanki chaypas, qanmantan Israel suyuta kamachiq paqarimunqa, mirayninqa ñawpaqmantañan rikhurimurqan ”, nispa (Miq. 5: 2).
Mesiasqa Belén llaqtapin nacenan karqan, ñawpaqpiqa Efrata nispan reqsinkunman karqan.
Mariawan Josewanqa manan chay llaqtapichu tiyarqanku aswanpas Nazaret llaqtapin. Ichaqa Roma llaqtapi kamachikuqmi kamachikurqan nacesqanku llaqtapi censachikunankupaq, chaymi Jesusqa Belén llaqtapi nacerqan.
¡Chay profeciaq hunt’akusqanqa admirakunapaqmi!
8, 9.
¿Pimantan Mesías nacenan karqan?
¿Iman sucedenan karqan nacesqan qhepaman?
Isaiasmi willarqan: “Huk sipasmi [doncella] onqoq kashan ”, nispa (leey Isaías 7: 14).
Hebreo simipi mana qhariwan puñuq doncellataqa bethuláh nispan nikun, ichaqa chay textopiqa Hebreo simipi ʽalmáh nisqa simin rikhurin, chay simiwanqa manaraq qhariwan puñuq sipastapas nikullantaqmi, imaynan Rebecamanta riman hinata (Gén.
24: 16, 43).
Hinaspapas Diospa santo espirituq yuyaychasqanmi Mateo, griego rimaypi parthénos simita churarqan Isaías 7: 14 texto Jesuspa nacesqanpi hunt’akusqanmanta rimaspa.
Mateo Lucas qelqakunapiqa sut’itan willakushan Mariaqa mana qhariwan puñuspachu aswanpas Diospa santo espiritunwan wiksallikusqanta.
Nacesqan qhepatan wawakunata wañuchinanku karqan.
Israelitakuna Egiptopi kamachi kashaqtinkun faraón kamachirqan chayllaraq naceq qhari wawakunata Nilo mayuman wikch’uyunankupaq (Éxo.
1: 22). Askha watakuna qhepatan Jeremías 31: 15, 16 textopi willallarqantaq wawakuna wañuchisqa kanankumanta.
Chay profecian willarqan ‘ Raquel wawankunamanta waqasqanta ’ ‘ awqaq suyunman ’ apasqa kasqankurayku.
Khuyayta waqasqanmi Jerusalenpa wichay ladonpi Benjamín aylluq Ramá llaqtanpiraq uyarikurqan.
Mateon willarqan chay profeciaq hunt’akusqanta, rey Herodesmi kamachirqan Belén llaqtapi hinallataq ladonpi kaq llaqtakunapi chayllaraq naceq qhari wawakunata wañuchinankupaq (leey Mateo 2: 16 - 18).
¡Maytachá chay llaqtapi tiyaq familiakunaqa llakikurqanku!
Israel llaqta hinan Egiptomanta lloqsimunan karqan (Ose. 11: 1).
Manaraq qhari wawakunata wañuchinankupaq Herodes kamachikushaqtinmi huk ángel Joseman willarqan wawata mamantawan Egipto suyuman ayqechinanpaq.
Chay llaqtamantan lloqsipurqanku ‘ rey Herodes wañupuqtin, Señor Diospa nisqan hunt’akunanpaq.
Paymi profeta [Oseaswan] nirqan: – Egipto suyumantan Churiyta waqyamuni, nispa ’.
Chay profeciakuna hunt’akushaqtinqa wawallaraqmi Jesusqa karqan, chaymi mana pipas ninmanchu, “Jesuschá imatapas ruwarqan chaykuna hunt’akunanpaq ” nispaqa.
Predicayta qallarin
¿Imaynatan ñanta allichakurqan Mesías chayamunanpaq?
Chayamunanpaqmi ñanta allichananku karqan.
Malaquiasmi willarqan ‘ profeta Elias ’ Mesiasta chayamunanpaq runakunaq sonqonta allinyachinanmanta (leey Malaquías 4: 5, 6).
Jesusmi willarqan chay ‘ Eliasqa ’ Bautizaq Juan kasqanta.
Marcospas willarqanmi bautizaq Juanpa predicasqanwan profeta Isaiaspa nisqan hunt’akusqanta (Isa.
40: 3; Mar. 1: 1 - 4).
Bautizaq Juantaqa manan Jesuschu kamachirqan Eliaspa ruwasqanta hina ruwananpaq, chaytaqa Jehová Diosmi kamachirqan judiokuna Mesiasta reqsinankupaq.
¿Ima ruwasqanmi Jesusta reqsichirqan Mesiasta hina?
Diosta kasukusqanpin reqsichikunan karqan.
Huk kutinmi wiñasqan Nazaret llaqtapi sinagogaman Jesús haykurqan. Profeta Isaiaspa qelqasqan k’uyuta hap’ispan leerqan: “Señor Diospa Espiritunmi ñoqapi kashan, wakchakunaman allin willakuykunata willanaypaqmi akllawarqan. Payqa kachamuwarqan presokunaman kacharisqa kanankuta willanaypaq, ñawsakunaman qhawarinankuta willanaypaq.
Chay qhepamanmi nirqan: “Kunanmi kay leesqay uyarisqaykichis Qelqa hunt’akun ”, nispa, chaypin rikuchirqan paypuni Mesías kasqanta.
¿Imatan Isaías willarqan Jesus Galileapi predicananmanta?
Galilea llaqtapin predicayta qallarinan karqan.
‘ Galilea hap’iypi ’ ‘ Zabulón ayllu Neftalí ayllumantawanmi ’ Isaías nirqan: “Tutayaqpi purishaq llaqtan huk hatun k’anchayta rikurqan, sinchi laqhayaqpi tiyaq runakunatan k’anchay k’anchaykurqan ”, nispa (Isa.
9: 1, 2). ¿Maypin Jesús predicayta qallarirqan?
Galilea provinciapin.
Chay provinciapi tarikuq Capernaum llaqtapin tiyarqanpas.
Chhaynapin Zabulón, Neftalí ayllukunapi tiyaqkuna Diosmanta yacharqanku. Galileapin apostolninkunata akllarqan, ñawpaq kutipi milagrota ruwarqan, Orqo Patapipas yachachirqan.
Arí, ‘ Zabulón ayllupi Neftalí ayllupi ’ predicaspan Isaiaspa willasqanta hunt’arqan.
Huk ruwayninkunata willanku ¿Imaynapin Salmo 78: 2 textopi profecía Jesuspi hunt’akurqan?
Rikch’anachiykunawanmi yachachinan karqan.
Salmista Asafmi takirqan: “Rikch’anachiy simikunatan rimarisaq ”, nispa (Sal. 78: 2).
¿Imaynapin yachanchis Jesusmanta chaypi rimashasqanta?
Mateon chayta willarqan. Diospa Gobiernonta mostazaman qonchuman ima Jesuspa rikch’anachisqan qhepamanmi nirqan: “Rikch’anachiy simikunallawanpunin paykunamanqa yachachiq.
Chaymi profetaq willakusqan hunt’akun.
Profetan nirqan: ‘ Rikch’anachiy simikunatan rimarisaq, kay pacha kamasqa kasqanmantapacha pakasqakunatan sut’inchasaq nispa ’ ”, nispa.
Chhayna rikch’anachiykunawanmi Jesusqa runakunaman allinta yachachirqan.
¿Imaynapin Isaías 53: 4 textopi profecía hunt’akurqan?
Milagrota ruwaspan runakunata hampinan karqan.
Chaytan Isaías willarqan: “Paypunin onqoyninchiskunata muchurqan, nanayninchiskunatapas muchurqanpunin ”, nispa (Isa.
53: 4). Mateon willarqan Jesús Pedroq suegranta qhaliyachisqan qhepaman runakuna hampisqanta, “chay hinapin profeta Isaiaspa nisqanqa hunt’akurqan ”. Isaiasmi nirqan:“ Pay kikinmi onqoyninchiskunamanta qhaliyachiwarqanchis, nanayninchiskunatapas qechuwarqanchis ”, nispa.
Chay hinatan Jesusqa askha kutipi runakunata hampirqan.
¿Imaynapin apóstol Juan rikuchirqan Isaías 53: 1 textopi profecía Jesuspi hunt’akusqanta?
Allinkunata ruwashaqtinpas manan runakuna chaskinankuchu karqan (leey Isaías 53: 1).
Apóstol Juanmi willarqan chay profeciaq hunt’akusqanta, nirqanmi: “Runakunaqa manan Jesuspi iñirqankuchu askha milagrokunataña ñawpaqenkupi ruwashaqtinpas.
Chaykunan karqan profeta Isaiaspa qelqasqan hunt’akunanpaq.
Paymi nirqan: ‘ Señor, ¿pitaq creerqan willasqaykuta? ¿Pimantaq Señor Diosqa atiyninta rikuchirqan? ’
¿Imaynatan Salmo 69: 4 textopi profeciata Juan sut’incharqan?
Yanqamantan cheqnikunanku karqan (Sal. 69: 4).
Juanmi Jesuspa nisqanta qelqarqan: “Mana piqpa ruwasqan ruwaykunata paykuna [judiokuna] ukhupi mana ruwaymanchu karqan chayqa, manan huchayoqchu kankuman karqan, kunanmi ichaqa ruwasqaykunata rikushaspapas ñoqatapas Yayaytapas cheqnikuwanku.
Chayqa sucederqan ‘ Yanqa qasin cheqnikuwarqanku ’ niq simi kamachikuy qelqankupi hunt’akunanpaqmi ”, nispa.
chay tiempopiqa llapa Hebreo Qelqatan niqku “Kamachikuy Qelqa ” nispa.
Evangelio qelqakunan sut’inchan Jesusta askha runakuna cheqnikusqanta astawanqa religionpi umalliqkuna.
Jesuspunin uyariqninkunata nirqan: “Qankunataqa manan runakunaqa cheqnikusunkichismanchu, ñoqatan ichaqa cheqnikuwanku, ruwasqanku mana allin kasqanta sut’inchashasqayrayku ”, nispa.
¿Iman yanapawasun Jesús Mesías kasqanpi iñinanchispaq?
Mesiasmanta willaq llapa profeciakunan Jesuspi hunt’akurqan, chaymi qatikuqninkunaqa mana iskayarqankuchu Jesús Mesías kasqanmanta.
Wakinmi hunt’akurqan wawallaraq kashaqtin wakintaq predicasqanpi.
Qatimuq estudiopin huk profeciakunamanta yachallasuntaq.
Chaykuna yachasqanchispin allinta yuyaymanananchis, chaymi astawan iñisun Jesús Diospa Akllakusqan runa kasqanpi.
‘ Qanchis chunka semana ’ profeciamanta astawan yachanaykipaq qhawariy Prestemos atención a las profecías de Daniel libropi 11 capitulota.
¿Imanispan kutichisunman?
• ¿Ima profeciakunan hunt’akurqan Jesuspa nacesqanpi?
• ¿Pin ñanta kicharirqan Mesías chayamunanpaq?
• ¿Imaynapin Isaías 53 capitulopi willasqan Cristopi hunt’akurqan?
“Mesiastan tarimuyku. ”
¿Imaraykun Andrés nirqan “Mesiastan tarimuyku ” nispa?
BAUTIZAQ JUANMI Andrés, Juan qatikuqninkunawan kasharqan, Jesusta rikuspataq nirqan: “Qhawariychis, paymi Diospa Corderon ”, nispa.
Chaymi iskayninku Cristota qatikurqanku ch’isiyaqtaq paywan karqanku.
Tardeyaykuytan Andrés wawqen Simón Pedrota tarispa kusikuywan nirqan: “Mesiastan tarimuyku ”, nispa.
Chay qhepamantaq Jesusman pusarqan.
¿Imaraykun t’aqwishanallanchis Mesiasmanta willaq profeciakunata?
Chay qhepamanmi Andrés, Pedro, hukkunapas qelqakunata t’aqwirirqanku.
Chaymi mana iskayarqankuchu Nazaret llaqtayoq Jesús prometesqa Mesías kasqanta, chaytataq sut’inta rimarirqanku.
Sichus ñoqanchispas Mesiasmanta willaq profeciakunata t’aqwisun chayqa astawanmi Diospa Akllasqan runapi Bibliapipas iñisun.
“Reyniykin hamushasunki ”
¿Ima profeciakunan hunt’akurqan Jesús Jerusalenman haykushaqtin?
Jerusalenman sumaqta haykunan karqan.
Zacariasmi ‘ Sión llaqtaq ususinta ’ otaq Jerusalenpi tiyaqkunata nirqan: “[¡] Kusisqa takiy!
Kayqa Reyniykin hamushasunki, payqa chaninmi, atipaqmi, payqa huch’uyyaykukuqmi, asnopi sillaykusqan hamushan, china asnoq orqo maltanpin hamushan ”, nispa (Zac.
Imayna chaskisqa kananmantan Salmista qelqallarqantaq: “¡Saminchasqan Señor Diospa sutinpi hamuqqa! ”
nispa (Sal. 118: 26).
Manapunin Jesusqa runakunata kamachinmanchu karqan profeciaq hunt’akunanrayku chhaynata ninankupaq.
¡May kusisqachá runakunaqa Jesusta chaskirqanku, sonqomantachá qaparirqankupas!
(leey Mateo 21: 4 - 9.)
¿Imaynapin hunt’akurqan Salmo 118: 22, 23 textopi profecía?
Diosmi ancha chaniyoqpaq qhawarinan karqan, runakunataq wikch’uyukunanku karqan.
Biblian willarqan mana iñiq runakuna imayna qhawarinanta: “Runakunaq pisichasqanmi qhawarparisqanmi karqan ”, nispa (Isa.
53: 3; Mar. 9: 12). Salmistan ichaqa willarqan: “Wasi perqaqkunaq wikch’usqan rumin esquina hap’iq kapun.
Chayqa Señor Diospa ruwasqanmi ”, nispa (Sal.
118: 22, 23). Jesusmi enemigonkunaman willarqan chay textopi nisqan paymanta rimashasqanta, Pedropas willarqanmi Jesuspi hunt’akusqanta.
Arí, Jesusmi karqan “esquina hap’iq ” rumi, paymi hanaq pachapaq akllasqa iñiq t’aqata hatarichinan karqan.
Chay Rumitan “[mana iñiq] runakunaqa wikch’urqanku, Diospaqmi ichaqa akllasqa ancha chaniyoq kawsaq rumi [karqan] ”.
Traicionasqa saqerparisqan karqan
5, 6.
¿Imaynapin chay hunt’akurqan? Huk amigonmi traicionanan karqan.
Davidpa rimasqanmi Mesiaspi hunt’akunan karqan, nirqanmi: “Ñoqawan kuska [“ t’antata ”, NM] mikhuq confiakusqay manchay amigoymi, awqay sayaripun ”, nispa (Sal.
41: 9). Ñawpaqqa piwanpas t’antata mikhusqankupin rikuchiqku amigontin kasqankuta (Gén. 31: 54).
Chaypin yachanchis Davidqa traicionero millay amigomanta rimashasqanta.
Jesuspunin qatikuqninkunaman willarqan imaynapi chay profecía hunt’akunanta, nirqanmi: “Manan llapaykichismantachu rimani, ñoqan yachani pikunatachus akllasqayta, ichaqa kayta nini ‘ T’anta mikhuqmasiymi ñoqa contra sayarirqan ’ niq Qelqa hunt’akunanpaqmi ”, nispa.
Chaytaqa nisharqan Judas Iscariote runamantan. Kinsa chunka qolqerayku traicionananku karqan.
Mateon willarqan profecía nisqan hina kamachi runaq vendesqanku preciopi Jesús vendesqa kasqanta.
Mateoqa nirqanmi chay profeciata “profeta Jeremías ” willasqanta.
¿Imaraykun chayta nirqan Zacarías 11: 12, 13 textopi qelqasqa kashaqtin?
Yapapaschá Mateoq tiemponpi Jeremías qelqa, profeciakunaq kasqan libropi ñawpaqta rikhuriq, Zacarias qelqapas chaypi rikhurillarqantaq (tupachiy Lucas 24: 44).
Judasqa manan imatapas ruwarqanchu chaskisqan qolqewan, aswanmi yupaychana wasipi wikch’uspa seq’okapurqan.
¿Imaynatan hunt’akurqan Zacarías 13: 7 textopi profecía?
Qatikuqninkunan saqerparinanku karqan.
Zacariasmi qelqarqan: “Michiqta k’iriy, ovejakunataq ch’eqechisqa kanqa ”, nispa (Zac.
13: 7). 33 wata 14 nisán killapin Jesús qatikuqninkunata nirqan: “Llapallaykichismi kunan tuta ñoqata saqerpariwankichis.
Diospa Simin Qelqan nin: ‘ Diosmi michiqta k’irinqa, ovejakunataq ch’eqeripunqaku ’, nispa ”, nispa.
Chayqa hunt’akurqanmi, Mateon willarqan ‘ llapa yachachisqankuna sapallanta Jesusta saqerparispa ayqekusqankuta ’.
Tumpasqa maqasqan karqan
¿Imaynapin hunt’akurqan Isaías 53: 8 textopi profecía?
Wañunanpaqmi huchachananku karqan (leey Isaías 53: 8). 14 nisán killapin judío umallikunaTribunalpi huñunakurqanku.
Chaypin makinta wataspa Poncio Pilato kamachikuqman apachirqanku.
Pilatoqa runakunata uyarispan Barrabasta kacharichirqan, Jesusta soq’achispataq k’aspipi warkunankupaq kamachirqan.
¿Imaynatan Jesuspi hunt’akurqan Salmo 35: 11 textopi profecía?
David hinan Mesiaspas ninan karqan: “Millay mana chanin testigokunan sayarimunku, mana yachasqaytan tapupayawanku ”, nispa (Sal.
35: 11). Chay profeciapi nisqan hina, “sacerdote umallikunan umalli runakunaq huñunakuyninpi kaqkunapiwan Jesús contra llulla testigota maskharqanku payta wañuchinankupaq ”.
“Paypa contranpiqa askhan llullakurqanku, ichaqa willakusqankun mana tuparqanchu. ”
Sinchi phiñasqa kaspan enemigonkuna yanqa willakuykunawan Jesusta wañuchiyta munarqanku.
¿Imaynapin Isaías 53: 7 textopi profecía hunt’akurqan?
Manan rimarinanchu karqan huchachashaqtinku.
Isaiasmi willarqan: “Payqa muchuchisqan karqan, ichaqa k’umuykukullarqanmi, manan rimarillarqanpaschu.
Nak’anapaq apasqa borrego hinan karqan, millman rutuqninpa qayllanpi oveja hinan upallakurqan, manan payqa rimarillarqanpaschu ”, nispa (Isa.
53: 7).
Chay profeciataqa Jesusmi llapallanta hunt’arqan: “Sacerdote umallikuna kurak runakunapiwan huchachaqtinmi Jesusqa mana imatapas kutichikurqanchu.
Chaymi Pilatoqa Jesusta nirqan: – ¿Manachu uyarinki qan contra lliw imaymana rimasqankuta?
nispa. Jesustaq ichaqa mana huk simillatapas Pilatoman kutichirqanchu, hinan Pilatoqa sinchita muspharqan ”.
Jesusqa manapunin enemigonkunata kutipakurqanchu.
¿Imaynatan hunt’akurqan Isaías 50: 6, Miqueas 5: 1 textokunapi profeciakuna?
Maqasqa kanan karqan.
Isaiasmi willarqan Mesiaspa ninanta: “Hinallatan wasaypi waqtachikurqani, hinallatan sunkhayta t’irachikurqani, hinallatan k’amichikurqani, uyaypipas thoqaykachikurqani ”, nispa (Isa. 50: 6).
Miqueas qelqapin nillantaq: “¡Israel suyu kamachikuqtan k’umuykachinqaku! ” nispa (Miq.
5: 1). Chay profeciakuna hunt’akusqanmantan Marcos willarqan: “Hinaspanmi wakinninku thoqaykurqanku, wakintaq ñawinta wataspa saqmarqanku, hinaspan nirqanku: – Watuy, ¿pin saqmashasunki?
nispa. Hinallataq guardiakunapas uyanpi ch’aqlarqanku.
[...] Hinaspan [soldadokuna] huk soqoswan umanpi waqtarqanku, thoqaykurqanku, qonqoriykukuspataq payta yupaychaq tukurqanku ”, nispa.
Yanqamantapunin tukuy chaykunataqa ruwarqanku.
Wañupunankaman kasukurqan
¿Imaynatan Jesuspi hunt’akurqan Salmo 22: 16, Isaías 53: 12 textokunapi profeciakuna?
Suwata hinan chakinta makinta k’aspipi clavaspa warkunanku karqan.
Davidpa willasqanmi Mesiaspi hunt’akurqan, paymi nirqan: “Askha millay runakunan ch’unkukamuwanku, makiykunata chakiykunata t’oqowaspanku ”, nispa (Sal.
22: 16).
Biblia leeqkunaqa yachankun imaynapi chay profecía hunt’akusqanta.
Marcosmi willarqan ‘ las nueve horasta ’ k’aspipi warkusqankumanta.
Profeta Isaiasmi willallarqantaq huchasapakunawan kuska wañuchisqa kananta, nirqanmi: “Huchasapakuna hinan wañurqan, pay kikinmi askha runaq huchanta q’epirqan, huchasapakunapaqmi ñoqamanta mañakurqan ”, nispa (Isa. 53: 12).
Chay profeciakuna nisqan hina, “Jesustaqa iskay suwakunatawanmi chakatarqanku, hukninta pañanpi, huknintataq lloq’enpi ”.
¿Imaynatan Salmo 22: 7, 8 textopi profecía Jesuspi hunt’akurqan?
K’aminanku karqan (leey Salmo 22: 7, 8).
Davidpa nisqan hina, Cristo k’aspipi warkusqa kashaqtinmi runakuna asipayarqanku.
Mateon runakuna nisqanmanta willan: “¡Yaw!
Dios yupaychana wasita thuniq kinsa p’unchaypi sayarichiyta munaq, qan kikiykitayá qespichikuy. Diospa Churinchus kanki chayqa, cruzmanta uraykamuy, nispa.
Israelpa Reynin kaspaqa, ¡cruzmanta kunan uraykamuchun, paypi iñinanchispaq!
Diosmanmi hap’ipakun, ‘ Diospa Churinmi kani ’ ninmi, chhaynaqa, kacharichichunyá, nispanku ”, nispa.
Tukuy chaykunata nishaqtinkupas manan pisikallpayarqanchu.
¡Jesusqa allin ejemplon karqan!
14, 15.
¿Imaynapin hunt’akurqan Mesiaspa p’achan sorteanankumanta, vinagre ukyachinankumanta willaq profeciakuna?
P’achantan sorteananku karqan.
Davidmi nirqan: “P’achaytan rakinakunku, p’achaypaqmi sorteanku ”, nispa (Sal. 22: 18).
¿Imaynatan chay nisqan Cristopi hunt’akurqan? ‘ Jesusta chakataspaña [romano soldadokuna] p’achanta rakinakunankupaq sorteasqankupin. ’
Vinagreta hayaqetawanmi ukyananpaq qonanku karqan.
Salmistan nisqanmi Cristopi hunt’akunan karqan: “Venenotan yarqawaqtinpas mikhuchiwarqanku, vinagretan ch’akiwaqtinpas ukyachiwarqanku ”, nispa (Sal.
69: 21). Mateo qelqan willan hunt’akusqanmanta: “Chaymi Jesusman hayaqeyoq vino chhaqrusqata qorqanku.
Hukninkutaq phawarispa esponjata soqosman wataykuspa vinagreman challpuykurqan, hinaspan ch’onqananpaq haywarqan ”, nispa.
¿Imaynapin Salmo 22: 1 textopi profecía hunt’akurqan?
Diospas saqerparinman hinan kanan karqan (leey Salmo 22: 1).
Marcosmi willan imaynatan Salmo qelqapi nisqan hunt’akusqanta: “Hinan Jesusqa las tres horasta sinchita waqyakurqan: [...] ¡Diosníy, Diosníy!
Jesusqa manan iñiyninpi chiriyapusqanraykuchu chayta nisharqan.
Chhaynari, ¿imaynapitaq Jehová Dios enemigonkunaq makinpi saqerparirqan?
Chaytaqa nirqan Jehová Dios manaña pakaykusqanmantan, chhaynapi Jesús pruebakunata wañunankama pay kikinmanta aguantananpaq.
Salmo 22: 1 textopi profeciaqa Cristopipunin hunt’akurqan.
¿Imaynatan hunt’akurqan Zacarías 12: 10, Salmo 34: 20 textokunapi profeciakuna?
Lanzawanmi t’urpunkuman ichaqa manan tullunta p’akinankuchu karqan.
Zacariasmi willarqan: ‘ Jerusalenpi tiyaqkunan [...] qhawanqaku t’urpuspa wañuchisqanku qharita ’ (Zac.
12: 10). Salmo 34: 20 textopitaq David nirqan: “Paymi llapa tullunkunata waqaychan, manataqmi huk tullullanpas p’akikunqachu ”, nispa.
Chaykuna hunt’akusqanta rikuq apóstol Juanmi willarqan: “Huknin soldadon Jesuspa waqtanninta t’urpurqan, kaqratotaq phawamurqan yawarwan unuwan.
Chaytaqa [Juan] rikuqpunin willakun, willakusqanqa cheqaqpunin [...].
Chaykunaqa sucederqan: ‘ Manan tullunqa p’akisqachu kanqa ’, niq Diospa Simin Qelqa hunt’akunanpaqmi.
Chay hinallataqmi huknin Qelqapas nin: ‘ Qhawanqakun t’urpusqanku runataqa ’, nispa ”, nispa.
¿Imaynapin Jesús qhapaqkunawan kuska p’ampasqa karqan?
Qhapaqkunawan kuskan p’ampasqa kanan karqan (leey Isaías 53: 5, 8, 9).
Mateo qelqaq willasqan hina 14 nisán killapin, ch’isinta “Arimatea llaqtayoq qhapaq runa José sutiyoq [...] Pilatoman rispan Jesuspa cuerponta mañakurqan [...].
Chaymi Joseqa Jesuspa cuerponta apaspa sumaq limpio telawan p’istuykurqan, hinaspan qaqapi chayllaraq t’oqochikusqan aya p’ampanaman wantuykurqan.
Hatun rumiwan aya p’ampana punkuta wisq’aykuspataq ripurqan ”.
¡Mesiasta waqyakusun!
¿Imaynapin hunt’akurqan Salmo 16: 10 textopi profecía?
Kawsarimpunan karqan.
Jehová Diosta Davidpa nisqanmi Mesiaspi hunt’akunan karqan, nirqanmi: “Manan ñoqataqa Wañuy - pachapi saqerpariwankichu ”, nispa (Sal. 16: 10).
Runaman tukuspan huk ángel Jesusta p’ampasqanku t’oqoman riq warmikunata nirqan: “Ama mancharikuychischu, ¿chakatasqa kaq Nazaret llaqtayoq Jesustachu maskhashankichis?
Payqa kawsarimpunmi, manan kaypiñachu.
Qhawaykuychis payta churasqanku cheqasta ”, nispa.
¡Chayta uyarispan warmikunaqa anchata admirakurqanku!
Qhepamanmi 33 watapi Jerusalenpi Pentecostés fiestapi askha runakuna kashaqtin Pedro huk discursota qorqan, nirqanmi: “Davidqa rikushanmanpas hinan Cristoq kawsarimpunanmanta ñawpaqtaña rimarqan sepulturapi mana saqesqachu kananta, manataq aychanpas ismunanta ”, nispa.
¿Imaninmi profeciakuna Mesiaspa kamachikunanmanta?
Diosmi Churinta hina reqsikapunan karqan (leey Sal. 2: 7; Mat.
3: 17).
Jesustaqa Mesiasta hinapunin rikunanchis.
Mesiasqa ‘ qhapaq - atiyninpi sillaykusqan llallinanpaq ñawparin, cheqaq - kaypaq maqanakun, wakchakunapaqpas chaninchapun ’ (Sal.
2: 8, 9; 45: 1 - 6).
Kay Hallp’ata kamachikuqtinqa thakpin kawsasun manataqmi imanchispas pisiwasunchu (Sal.
72: 1, 3, 12, 16; Isa. 9: 6, 7).
Jehová Diospa testigonkunaqa munakusqan Churin hanaq pachapi kamachikusqanmanta sumaq kawsay apamunanmantawanmi willamunanchis.
¿Imanispan kutichisunman?
¿Imaynatan hunt’akurqan?
• ¿Imakunatan Biblia willarqanña Cristoq wañupunanpaq?
• ¿Imaynapin qan yachanki Jesús prometesqa Mesías kasqanta?
[13 paginapi dibujo]
¿Ima profeciakunan hunt’akurqan Jerusalenman Jesus haykuqtin?
[15 paginapi dibujokuna]
Mesiasqa ñoqanchisraykun wañurqan, kunantaq hanaq pachapiña kamachikushan
Leeqkunaq tapukusqan
¿Yachanchischu Hebreo Qelqakunamanta hayk’a profeciakuna Jesucristopi hunt’akusqanta?
Hebreo Qelqakunata leespan tarinchis Jesucristopi askha profeciakuna hunt’akusqanta.
Chay profeciakunan willarqan Mesías maypi nacenanta, ima watapi rikhurimunanta, imakuna ruwananta, ñak’arichisqa kananta, Diospa munasqanta hunt’anantapas.
Tukuy chay profeciakuna hukllapi hunt’akusqanmi rikuchin Jesuspuni Mesías kasqanta.
Ichaqa manan yachayta atisunmanchu Bibliapi hayk’a profeciakuna Jesuspi hunt’akusqanta.
Ichaqa manan llapa runakunachu allinpaq qhawarinku Mesiaspi profeciakuna hunt’akusqanta.
Alfred Edersheim runan Comentario bíblico histórico nisqa qelqapin willan Sinagogamanta ñawpa qelqakunapi Hebreo Qelqamanta 456 textokunata Mesiasmanta profeciakunata hina qhawarisqankuta, manaña chay textokuna Mesiasmantachu riman chaypas.
Ichaqa chay 456 textokunata t’aqwirispan reparakun mana llapanchu Mesiasmanta rimashasqanta.
Edersheim runan willan judiokunapaqqa Génesis 8: 11 texto Mesiasmanta willashasqanta.
Ninkus: “Olivos raphita [Noepa arcaman] palomaq apasqantaqa Mesiaspa orqonmantan aparqan ”, nispa.
Éxodo 12: 42 textomantas nillankutaq: “Ch’inneq aqo pampamanta Moisespa lloqsisqanta hinan Mesiaspas Romamanta lloqsimunqa ”, nispa.
Bibliamanta yachaqkuna, Bibliata leeqkunapas manan Jesucristomanta rimashasqanta hinachu qhawarinku.
Hinaspapas manan yachakunchu Jesucristopi hayk’a profeciakunaq hunt’akusqanta.
Qhawarisun Isaías 53 capitulopi tarikuq profeciakunata. 2 - 7 versiculokunapin willan: “Manan allin rikch’ayniyoqpaschu munaypaschu karqan. [...]
Runakunaq pisichasqanmi qhawarparisqanmi karqan [...].
Paypunin onqoyninchiskunata muchurqan, nanayninchiskunatapas muchurqanpunin [...].
Huchanchiskunamanta sinchi muchuchisqa karqan [...].
Nak’anapaq apasqa borrego hinan karqan ”, nispa.
¿Huk profeciata hinallachu chayta yupasunman ichaqa sapaq - sapaqtachu?
Qhawarillasuntaq Isaías 11: 1 textopi nisqanta, chaypin nin: “Ichaqa wit’usqa kurkumanta ch’ikchimuq hinan Isaipa mirayninmanta huk rey paqarimunqa, saphinmantan ch’ikchi hina phutumunqa ”, nispa. 10 versiculopas kaqllatataqmi willan.
¿Iskay profeciakunata hinachu chayta yupana icha hukta hinallachu?
Isaías 53, 11 capitulokunapi profeciakunata imaynatachus yupasqanchismantan kanqa Mesiaspi hayk’a profeciakunaq hunt’akusqan.
Chaymi mana nishutaqa llakikunanchischu Hebreo Qelqakunapi hayk’a profeciakuna kasqanmanta.
Diospa llaqtanpi lloqsimuq askha qelqakunapin lloqsimun chay profeciakuna imayna hunt’akusqanpas.
* Chaykunamanta yachaymi yanapawasun sapanchispi otaq familianchiswan estudiasqanchispi, predicananchispaqpas.
Hayk’a profeciakunaña kanman chaypas, chay profeciakunaq hunt’akusqanmi iñiyninchispi kallpachawanchis, rikuchitaq Jesuspuni Mesías otaq Cristo kasqanta.
Perspicacia para comprender las Escrituras, 1 volumen, 1259 página; 2 volumen, 377 página; “Toda Escritura es Inspirada de Dios y Provechosa ”, 343, 344 paginakunata; ¿Imatapunin Biblia yachachin?, 200 página.
Mana qonqanapaq huñunakuy
QAYNA watan 2 octubre killapi sapa wata, corporación Watch Tower Bible and Tract of Society Pennsylvania nisqamanta 126 huñunakuy aparikurqan, Jersey City llaqtapi (Nueva Jersey, Estados Unidos).
Chaypin Jehová Diospa testigonkunaq Umalliq T’aqamanta Stephen Lett khaynata qallarirqan: “Kay huñunakuy tukuqtinqa khaynatachá nisunchis: ‘ Kay huñunakuytaqa manapunichá Diospa llaqtanqa hayk’aqpas qonqanqachu ’, nispa ”, nispa.
Chayta nisqanwanmi uyariqkunata kallpacharqan makilla uyarinankupaq.
¿Imakunamantan chaypi rimakurqan?
Ñawpaq discursopin Lett iñiqmasinchis rimarqan Ezequielpa rikhuriypi rikusqan Diospa carretanmanta.
Chay ancha hatun carretaqa Diospa llaqtanwanmi rikch’anachikun, chaytan Jehová Dios aparishan.
Hanaq pacha llaqtanpi kaq angelkunamanta rimaspan willarqan rayo hinaraq phawashasqankuta, imaynan chay carretata apariqpas yuyaykun hinata.
Kay pachapi llaqtanpas astawanmi ñawparishan, chaytan rikukun kay qhepa watakunapi imaymanakuna ruwakusqanpi.
Chayta rikuchinanpaqmi willarqan wakin sucursalkuna huk sucursalkunaman huñukapusqanta.
Chaymi kunanqa Betel wasipi askha llank’aqkuna predicayllamanña tiemponkuta kallpankutapas qonqaku.
Chaymantapas chaypi kaqkunatan kallpacharqan hunt’aq kamachipaq, Umalliq T’aqapaqwan Diosmanta mañapunankupaq chhaynapi tukuy sonqowan allin yuyaywan llank’ashanallankupaq.
Allin willakuykuna
Haití sucursalpi encargakuqkunamanta hukninmi Tab Honsberger cristiano willarqan 2010 watapi, 12 enero killapi terromoto kasqanpi 300.000 runakuna wañusqankumanta.
Curakunas runakunata nisqa: “Diospa castigasqanmi chay millay runakunaqa wañurqan, allin runakunatan ichaqa pakaykurqan ”, nispa.
Chhayna kaqtinqa, ¿imaynapitaq carcelpi kaq runakuna terremoto kaqtin carcelmanta ayqekurqanku?
Kunanqa Haití llaqtapi askha runakunan thak sientikunku imarayku chhayna ñak’ariykuna kasqanmanta yachaspa.
Discurso qoqmi willarqan warmin wañupuq cristianomanta, payqa ninsi: “Sapa p’unchaymi waqani.
Manan yachanichu hayk’aqkama kay llaki ñit’iwananta, ichaqa sonqoymi ‘ thak ’ nin Diospa llaqtanpi munakuyta chaskispa.
Manan qonqanichu qhepaman sumaq kawsay kananta chaytan huk runakunamanpas willashaq ”, nispa.
Brooklyn llaqta Betel wasipi llank’aq Mark Sanderson cristianon willallarqantaq Filipinas nacionpi predicación imayna aparikusqanmanta, ñawpaqqa chay Sucursalpi Encargakuqkunamanta hukninmi karqan.
Ancha kusisqan willarqan chay nacionpi kinsa wata hinaña sapa killa publicadorkuna yapakusqanta, chay nacionpi predicaqkunamanta aswan askharaq Biblia estudiaqkuna kasqantapas.
Willarqanmi Miguel sutiyoq cristianomanta.
Chay cristianoqa tukuy atisqantan ruwasqa nieton wañuchiqta carcelman wisq’anankupaq.
Huk kutinmi carcelpi predicashaqtin paywan tupasqa.
Rikuruspa hinaqa manan ima ruwaytapas atisqachu, chaywanpas llamp’u simiwanmi rimapayasqa munachisqataqmi Bibliamanta estudiota.
Payqa munasqan estudiayta, chaytaqmi yanaparqan Jehová Diosta munakunanpaq bautizakunanpaqpas.
Kunanqa amigontinmi kanku, yanapashantaqmi carcelmanta usqhaylla lloqsipunanpaq.
Departamento de Escuelas Teocráticas nisqapi yachachiq Mark Noumair cristianon tapurqan Alex, Sarah Reinmueller; David, Krista Schafer; Robert, Ketra Ciranko casarasqa cristianokunata.
Qelqakuna Ruwaymanta Encargakuqkunata yanapakuq Reinmueller cristianon willakurqan 15 watanpi kashallasparaq cheqaq yachachikuyman k’askakusqanta.
Chay tiempopaqqa Canadá nacionpin precursor karqan, sapa kutillataqmi sapallan predicaq. Iñiyninpi pikuna yanapasqanmanta tapuqtinmi willarqan Betelpi llank’aq Dios sonqo kinsa cristianokunamanta.
Sarah warminpas willarqanmi, China nacionpi iñiyninrayku askha watakuna carcelpi wisq’asqa cristianawan amigantin kasqankuta.
Nillarqantaqmi Diosmanta mañakuspa paypi astawan hap’ipakusqanta.
Yachachikuymanta Encargakuqkunata yanapakuq David Schafer cristianopas willarqanmi maman allin iñiyniyoq kasqanmanta, waynallaraq kashaspa precursor auxiliar kananpaq llant’a ruwaq cristianokuna yanapasqantapas.
Warmin Kristapas Betelpi llank’aq kuraq cristianokunaq yanapasqankutan munakuywan yuyarirqan, chay cristianokunaqa Jesuspa nisqan hinan ‘ pisillapipas hunt’aq ’ kasqaku.
Yachachikuykuna Qelqaymanta Encargakuqkunata yanapakuq Robert Ciranko cristianopas tawantin abuelonkunamantan rimarqan, paykunaqa hanaq pachapaq akllasqan karqanku.
Paytaqa 1950 watakunapi wawallaraq kashaspa hatun huñunakuykunaman risqanmi rikuchirqan Diospa llaqtan hatunpuni kasqanta, chaymi kallpacharqan Diosta astawan servinanpaq.
Ketra warminpas willarqanmi precursora kashaqtin iñiymanta t’aqakuqkunawan, sasachakuyniyoq cristianokunawan kaspa Diospaq hunt’aq sonqo kay yachasqanta.
Payqa mana sayk’uspan Diospaq llank’arqan, qhepamantaq precursora especial kaspa hukllachasqa kallpachakuq iñiq t’aqapi servirqan.
Manfred Tonak cristianon willamurqan Etiopía nacionpi Predicación aparikusqanmanta.
Chaypiqa 9.000 más publicadorkunan kashanku.
Yaqa llapallankun Adís Abeba hatun llaqtapi hinallataq qayllankunapi tiyanku.
Chaymi hawa llaqtakunapi predicaqkunata necesitakusqanrayku huk nacionkunapi tiyaq Etiopía llaqtayoqkunaq yanapayninta mañakurqan.
Askhañan chayta uyarikuspa yanapakushanku tiemponkuq kasqanman hina.
Rusia nacionpi iñiqmasinchiskuna juiciopi kasqankumantan discursokuna qokurqan.
Rusia Sucursalpi Encargakuqkunamanta Aulis Bergdahl cristianon pisillapi willarqan Moscú llaqtapi Testigokuna qatiykachasqa kasqankumanta.
Estados Unidos sucursalpi Departamento de Asuntos Legales nisqapi llank’aq Philip Brumley cristianon willallarqantaq kay qhepa killakunapi Rusia nación Testigokuna contra isqon juiciokunata Tribunal Europeo de Derechos Humanos nisqa qhawarisqanta.
Chay tribunalmi nirqan Testigokuna contra rimasqankumanta mana ima pruebapas kasqanta.
Manaña yachanchischu imaninqan Rusia nación chay sentencia lloqsimusqanmanta chaypas, Brumley cristianon willarqan huk nacionkunapi chhayna sasachakuyniyoq iñiqmasikunata chay sentencia yanapananta.
Chay qhepamanmi Lett cristiano willallarqantaq chay tribunal Francia nacionpi gobierno Testigokunata impuesto cobrasqankumanta juiciota qhawarisqanta.
Chay tribunalqa ancha allin respetasqan, manataqmi ima juiciotapas comunllataqa chaskinchu.
Kunankamaqa 39 juiciokunatañan Testigokunamanta chaskinku, 37 juiciokunatataq allinninchispaq dictamurqan.
Chaymi llapa uyariqkunata kallpacharqan chay juiciokuna allinta aparikunanpaq Diosmanta mañakunankupaq.
Umallikunapaq Escuelapi yachachiq Richard Morlan cristianon tukuy sonqonwan willamurqan chay Escuela allinpuni kasqanmanta, chaypi kaq umallikuna ancha agradecido kasqankumantawan.
Huk discursokuna Qatimuq discursokunataqa Umalliq T’aqamanta kaqkunan qomurqanku.
Guy Pierce cristianon kay watapi lloqsimuq textomanta sumaqta rimamurqan, chay texton nin: Jehová Diospa sutinpi pakakusun (Sof.
3: 12, NM). Willamurqanmi kusikunapaq tiempopi kawsasqanchista, Jehová Diospa p’unchaynin qayllaykamusqanrayku allin yuyaywan kawsananchismantawan.
Runakunaqa pantasqa religionkunapi, politicapi, qolqenkupi iman pakakunku.
Ichaqa allin pakaykusqa kanapaqqa Jehová Diospa sutintan hoqarina, chaypaqqa Diostan reqsinanchis, respetananchis, paypi hap’ipakunanchis, tukuy sonqowantaq munakunanchis.
David Splane cristianon “¿Diospa samakuyninpichu kashanchis? ”, nisqa sumaq discursota qomurqan.
Sábado otaq samakunan p’unchaypiña kashan chaypas, Diosqa “llank’ashallanpunin ” kay Hallp’api munaynin hunt’akunanpaq, chaytan Jesuspas ruwashan.
¿Imaynatan ruwana Diospa samakuynin p’unchayman haykunapaq?
Huchatan saqenanchis, manataqmi allin ruwasqanchiskunaraykuchu ninanchis: “Ñoqaqa chaninmi kani ”, nispa.
Hinaspapas manan qonqananchischu imachus Diospa munaynin kasqanta chaypitaqmi iñinanchis, tukuy atisqanchispitaq yanapakunanchis.
Mayninqa sasachakusunpaschá chaykunata hunt’anapaq, ichaqa Diospa llaqtanpin yanapayta tarisun.
Tukupunanpaqtaq llapa uyariqkunata kallpacharqan Diospa samakuyninman haykunankupaq.
Tukunapaqmi Anthony Morris cristiano “¿Imatan suyashanchis? ”, nisqa discursota qomurqan.
Munakuq tayta hinan uyariqkunata yuyarichirqan “thak - kaypin kashanchis, allin waqaychasqan kashanchis ” nisqa profeciata, pantasqa religionkunaq chinkachisqa kanantawan suyashanallanchispaq.
Ichaqa willamurqanmi Armagedonmanta yanqa willakuykunawan ama q’otuchikunanchispaq.
Kallpachamurqanmi Miqueas 7: 7 textopi nisqan hina pacienciawan kusikuywan Diospi suyakunapaq.
Hinallataq maqanakuypi kaq soldadokuna hina Umalliq T’aqawan hukllachakuspa llank’ashanallanchispaq.
Tukunanpaqtaq nirqan: “Señor Diosman llapa hap’ipaykukuqkuna, kallpachakuychis, sonqoykichispas kawsarichun ”, nispa (Sal.
31: 24).
Tukunapaqmi sumaq willakuykuna karqan.
Geoffrey Jackson cristianon willamurqan Qhawaq revista facíl entiendena inglés simipi yachanallapaq lloqsimunanmanta, chayqa kanqa chay simita pisillata entiendeqkunapaqmi.
Stephen Lett cristianon willallarqantaq Estados Unidospi iñiq t’aqakunata qhawariq umallikunata warminkutawan, huk umallikuna kallpachananpaq visitanankuta.
Willallarqantaqmi Escuela de Entrenamiento Ministerial nisqa kunanqa Soltero Qharikunapaq Escuela nisqa kapusqanta, asllaman Casarasqa Cristianokunapaq Escuela kanantapas.
Chaymantapas Lett cristianon willarqan T’aqakuna Watukuqkunapaq Esposankupaqwan Escuela, Sucursalmanta Encargakuqkunapaq Esposankupaqwan Escuela, sapa watan Patterson nisqapi aparikunanta.
Qhepamanqa chay Escuelaman riqkunaqa wakmantan rinkuman.
Chay huñunakuy tukupunanpaqmi Umalliq T’aqamanta 97 watanpiña kashaq John E.
Barr cristiano tukuy sonqowan sumaqta Diosmanta mañakurqan.
* Chay huñunakuytaqa mana qonqanapaq hinapunin qhawarirqanku.
Qhaway Anuario 2011 librota 62, 63 paginakunata.
Barr cristianoqa 2010 watapi 4 diciembre killapin kay pachapi Dios serviyta tukupurqan.
[19 paginapi willakuy]
Sumaq experienciakunatan willamurqanku
[20 paginapi willakuy]
Jehová Diosmi Etiopía nacionpi predicasqankuta samincharqan
Leeqkunaq tapukusqan
¿Imaynatan entiendenanchis watantinpi llank’asqanchismanta willakuyta?
Anuario qelqanchispi teqsimuyuntinpi llank’asqanchismanta willakuytan llapanchispas ñawpaqta qhawarinchis.
Anchatan kusikunchis kay pachantinpi predicacionpas Bibliamanta estudiokuna qoypas astawan yapakusqanmanta yachaspa.
Chay willakuyta allinta entiendenapaqmi allinta yachananchis sapanka filapi willakuykuna imapaq lloqsimusqanmanta.
Wakinmanta yachasunchis.
Watapi llank’asqanchis.
Ñawpaq wata llank’asqanchismanta willakuymi Anuario qelqanchispiqa lloqsimun.
Chayqa yupakun setiembre killamanta agosto killakaman.
Chaymi Anuario 2011 qelqanchispiqa kashan 2010 watapi llank’asqanchismanta willakuykuna, chayqa qallarirqan 2009 watapi 1 setiembre killapin, tukupurqantaq 2010 watapi 31 agosto killapi.
“Publicador ” nispaqa nikun bautizasqa mana bautizasqa predicaqkunatan.
¿Ima ninatan nin “máximo de publicadores ” nispa?
Chaypiqa lloqsimun huk killapi llank’asqanchismanta hayk’a informekuna chaskisqankun.
Sichus chay killapi huk publicador mana informenta qonmanchu chayqa manan yupasqachu kanqa, otaq ñawpaq killapi mana informasqanmanta chay killapi iskayta informanman chayqa iskay kutitan yupanqaku.
Chaykuna mana kananpaqmi sapa killa predicasqanchista informananchis.
¿Imaynatan yupakun “promedio de publicadores ” nisqata? Watantinpi sapa killa informekunatan yupakun, chaytataq 12 killakunapi t’aqakun.
Hayk’a hora predicasqanchis.
Qayna wata 1.600 millones horas predicasqanchistan Anuario 2011 qelqanchispi willakushan.
¿Chhayna horallachu Diosta yupaycharqanchis?
Gastokuna. 2010 watapin Jehová Diospa testigonkuna precursor especialkunapi, misionerokunapi, iñiq t’aqata watukuqkunapi ima gastarqanku 155 millones de dolares nisqamanta astawanraq.
Ichaqa sapaqtan gastakurqan qelqanchiskuna lloqsimunanpaq, 20.000 masraq Beltel wasipi llank’aqkunapipas.
Hanaq pachapaq akllasqakuna.
Chaypiqa Jesuspa Wañusqanta Yuyarina p’unchaypi t’anta mikhuqkuna, vino ukyaqkuna hayk’a kasqankutan willan.
Chhaynaqa, ¿chaypi hayk’a kasqankumanta llapallankuchu hanaq pachapi suyakuyniyoq kanku?
Wakinqa ñawpaqpin huk religionniyoq karqanku otaq yuyayninkupi mana allinchu kashanku, chaymi hanaq pachapaq waqyasqa kanakupaq yuyaykunku.
Manan yachanchischu hayk’araqmi kashan hanaq pachapaq akllasqakunamanta, manataqmi chaytaqa yachananchisraqchu.
Umalliq T’aqaqa manan huk listapichu hap’ishan t’anta mikhuqkunaq vino ukyaqkunaq sutinta, manataqmi llapankuchu rimanakushanku.
Ichaqa yachanchismi ‘ Diosninchispa [akllasqan] kamachinkuna ’ Diospa k’araq phiñakuynin chayamuqtin wakinqa kay pachapiraq kanankuta.
Chay p’unchay chayamunankaman teqsimuyuntinpi aparikusqan predicacionta umallishanku, chaytan yachanchis watantinpi llank’asqanchismanta willakuy lloqsimusqanpi.
Maskhay 2009 watapi 15 junio killapi Qhawaq revistata, 24 paginata “Huntaq Mayordomo Umalliq T’aqanpiwan ” nisqa yachachikuyta.
Jehová Diosqa ‘ thak - kayta qoq Diosmi ’
“Thak - kayta qoq Dios llapallaykichiswan kachun. ”
1, 2.
¿Imamantan willan Génesis 32, 33 capitulokuna?
¿Iman karqan chay qhepaman?
Paykunan karqan Esauwan Jacobwan. 20 wata ñawpaqtaraqmi Jacob wawqenmanta phiwi kayninta rantisqa, chaymi manchasqa kasharqan wawqen phiñasqaraq kaspa wañuchinanmanta.
Chaymi wawqen Esaú 400 runakunawan paywan tupaq hamusqanta yachaspa allinkunata Esaupaq ruwarqan.
Runankunata t’aqaspan kamachirqan tropa - tropapi uywakunata qatinankupaq, llapanpiqa 550 uywakunan karqan.
Sapanka t’aqa runakunan Esauwan tupaspa willarqanku Jacob chay regalo apachisqanta.
Tupaykunankupaqñan kasharqan.
Wawqenta rikuspan Jacobqa ñawpaqenman pasaspa qanchis kutita pampaman k’umuykukurqan.
Chay ñawpaqtan ichaqa Diosmanta mañakurqan wawqenpa sonqonta llamp’uyachinanpaq.
Diosqa uyarirqanmi mañakusqanta chaymi wawqenqa “aypaqnin phawarimurqan, oqllaykuspa much’aykurqan, hinaspan waqapunakurqanku ” (Gén.
32: 11 - 20; 33: 1 - 4).
¿Imatan chaymanta yachanchis?
Piwanpas phiñachinakuspaqa tukuy atisqanchistan ruwananchis allichapunanchispaq, mana chayqa manan Diospa llaqtanpi thak kawsay kanmanchu.
Yanqamantaña hukkuna phiñakunkuman chaypas kallpachakunanchismi paykunawan thakpi kananchispaq.
Jacobpas manan huchayoqchu karqan, wawqenmi phiwi kayninta pisichaspa huk plato mikhunarayku phiwi kayninta wawqenman venderqan (Gén.
25: 31 - 34; Heb. 12: 16). Ñoqanchispas Jacob hinan Diosmanta mañakunanchis kallpachakunanchistaqmi hukkunawan thakpi kawsanapaq.
Chayta ruwasun chayqa Diosmi saminchawasun.
Chaymi kunan yachasun ñawpa tiempopi thakpi kawsanankupaq kallpachakuq runakunamanta.
Allin ejemplo qowaqninchis
¿Imatan Dios ruwarqan runakunata huchamanta wañuymantawan qespichinanpaq?
Manan pipas thak kawsay kananrayku Jehová Diospa ruwasqanta hinaqa ruwarqanchu.
Chaymi Biblia nin: “Thak - kayta qoq Dios ”, nispa.
Qhawarisun runakunawan thakpi kananpaq hatun sacrificio ruwasqanta.
Adán Evaq miraynin kasqanchisraykun llapallanchis huchayoq kanchis, chaymi huchanchismanta ‘ paganapaq ’ wañunchis.
Ichaqa Diosmi runakunata anchata munakuwarqanchis, chaymi Churinta kay Hallp’aman kachamurqan qespichiwananchispaq.
Taytanpa munayninta hunt’ananpaqmi Jesusqa enemigonkunaman entregakurqan wañuchisqa kananpaq.
Chay qhepamanmi kawsarichisqa karqan hinan yawarninwan sacrificio haywasqanta Taytanman entregarqan, chay sacrificiowan huchankumanta pesapakuqkuna wañuymanta qespichisqa kanankupaq (leey Hebreos 9: 14, 24).
5, 6.
¿Imapin yanapawanchis Jesuspa sacrificio ruwasqan?
Cristoq wañuyninwan chaskisqanchismantan Isaías 53: 5 (NM) texto nin: ‘ Thakpi kananchispaq castigotan pay chaskikurqan, k’irisqa kasqanwanmi qhaliyachisqa karqanchis ’, nispa.
Huchayoq runakunalla kashanchis chaypas, Jesuspa sacrificionpi iñispaqa manañan enemigonkunata hinachu Dios qhawariwasun, aswanmi paywan thakpi kasun amigonta hinataqmi qhawariwasun.
Arí, ‘ Churinpa yawar hich’asqanwanmi kacharichiwarqanchis huchanchiskunatapas pampachawarqanchis ’.
Biblian willan Jehová Dios Jesuswan munaynin hunt’asqanta.
¿Imatan Dios munan?
“Cristowan tukuy imaymanata pay kikinwan allipunachiyta, kay pachapi kaqkunamanpas hanaq pachapi kaqkunamanpas Cristoq [...] wañuspa yawar hich’asqanwan thak - kayta qonanpaq. ”
“Tukuy imaymanata ” pay kikinwan allipunachinanmanta rimasqanpin iskay t’aqamanta rimarqan: ‘ kay pachapi kaqkunamanta ’ ‘ hanaq pachapi kaqkunamantawan ’.
¿Pikunan kanku chay iskay t’aqakuna? (Leey Colosenses 1: 19, 20.)
¿Pikunan kanku ‘ hanaq pachapi kaqkuna ’, ‘ kay pachapi kaqkunapas ’?
¿Pikunatan nikun: ‘ Hanaq pachapi kaqkuna ’, nispa?
Akllasqa cristianokunatan, paykunan Cristoq sacrificakusqanwan ‘ chaninchasqa kaspa ’ Diospa wawankuna kapunku Dioswanpas thakpi kanku (leey Romanos 5: 1).
Paykunaqa hanaq pachata rinankupaqmi suyakunku chaypi sacerdotekuna kaspa ‘ kay pachata kamachikunankupaq ’.
¿Pikunataq kanku ‘ kay pachapi kaqkunari ’? Huchankuta saqepuspa kay pachapi wiñay kawsayta suyakuqkunan (Sal.
37: 29).
¿Imaynan sientekunchis Dioswan thakpi kanapaq tukuy ruwasqanta yachaspa?
Éfeso llaqtapi cristianokunaman carta qelqasqanpin Pablo nirqan: “Diosmi ancha hatun khuyapayakuyninpi [...] huchanchiskunapi wañusqa kashaqtinchis, Cristowan kawsayta qowarqanchis.
Chay hinaqa, Diospa khuyapayakuynillanwanmi qespichisqa kankichis ”, nispa. Chayta nisqanwanmi Pabloqa rikuchirqan kacharichiymanta ancha agradecido kasqanta.
Chaymi khuyapayakuq sumaq sonqo kasqanrayku paywan thakpi kanapaq hatun sacrificio ruwasqanmanta anchata agradecekunchis.
Chay ruwasqanpin Dios rikuchirqan thak kay maskhasqanta.
Chaytan ñoqanchispas ruwananchis, astawanqa Diospa llaqtanpi ima sasachakuypas kaqtin.
9, 10.
¿Imatan Abraham ruwarqan michiqninkuna Lotpa michiqninkunawan ch’aqwaqtinku?
Abrahampas allin ejemplon karqan, Biblian nin: “Abrahammi Diospi iñirqan, chaymi Diosqa payta chanincharqan [...]
Ahinapin Abrahamqa Diospa amigon nisqa kapurqan ”, nispa.
¿Imapin rikuchirqan Diospi iñisqanta? Thak kawsay kananpaq kallpachakusqanpin.
Huk kutinmi Abrahampa uywa michiqninkuna, Lotpa uywa michiqninkunawan ch’aqwarqanku q’achupas unupas uywankupaq mana aypasqanmanta (Gén. 12: 5; 13: 7).
Chayta allichanankupaqqa t’aqanakunankun karqan.
¿Imatan Abraham ruwarqan? Payña kuraq karqan, Diospa rantinpi rimaqña karqan chaypas, Lottan nirqan mayman riy munasqantapas akllakunanpaq.
Chaypin rikuchirqan thakpi kawsay munasqanta. Abrahammi Lotta nirqan: “Ama ch’aqwasunchu ñoqawan qanwan, amallataq uywa michiqninchiskunapas ch’aqwachunchu, wawqentinmi kanchis.
Kay llapan hallp’aqa munayniykipin kashan akllarikunaykipaq.
Valekuykin ñoqamanta t’aqarikapunaykita.
Lloq’eman qan rinki chayqa, ñoqa pañaman risaq, pañaman qan rinki chaytaq, ñoqa lloq’eman risaq ”, nispa.
Chaymi Lotqa sumaq qarpayniyoq hallp’ata akllakurqan (Gén. 13: 8 - 11).
Manan, chaymi qhepaman Lotta enemigokuna huk llaqtaman apaqtinku, paykunaq makinmanta qespichimurqan (Gén.
14: 14 - 16).
¿Imatan Abraham ruwarqan filisteokunawan thakpi kawsananpaq?
Abrahamqa Canaán hallp’api tiyashaspapas kallpachakurqanmi paykunawan thakpi kawsananpaq.
Chay qayllapi tiyaq filisteokunan Abrahampa kamachinkunaq t’oqosqan Beerseba cheqaspi “p’uytuta paymanta qechusqaku ”.
Payqa maqanakunmanmi karqan chay runakunawan, ñawpaqpi sobrinonrayku tawa reykuna atipasqanta hinataqmi atipanman karqan.
Ichaqa, ¿imatan ruwarqan? Ch’inllan qhepakapurqan.
Qhepamanñan chayta allicharqan filisteokunaq reynin visitaqtin.
Chay reymi Abrahamta valekurqan thakpi kawsanapaq juramentota ruwanankupaq, chaypiñan rimarirqan p’uytuta paymanta qechusqankuta.
Reyqa nirqanmi mana imatapas chaymanta yachasqanta, nirqantaqmi kutichipunanta.
Chaymi Abrahamqa chay hallp’akunapi thakpi tiyarqan (Gén.
21: 22 - 31, 34).
12, 13. a) ¿Imaynapin Isaac taytanta qatikurqan?
b) ¿Imanirqanmi Jehová Dios Isaacta allin ruwasqanmanta?
Abrahampa churin Isaacpas kallpachakurqanmi hukkunawan thakpi kawsananpaq.
Payqa yarqay kaqtinmi tiyasqan ch’aki hallp’amanta filisteokunaq tiyasqan Guerar llaqtaman astakurqan.
¿Iman chaypi sucederqan? Jehová Diospa saminchayninwanmi askhallataña cosecharqan, uywankunapas askhata mirarqan.
Filisteokunan ichaqa anchata envidiakurqanku.
Manan munarqankuchu Abraham hina qhapaqyananta chaymi p’uytukuna t’oqosqankuta hallp’awan hunt’achirqanku.
Qhepamantaq rey Abimelec Isaacta nirqan: “Ripuy kaymanta ”, nispa.
¿Imatan Isaac ruwarqan?
Ch’aqway mana kananta munaspan ripurqan (Gén.
24: 62; 26: 1, 12 - 17).
Huk cheqasman ripuspan kamachinkuna chaypi huk p’uytuta t’oqollarqankutaq.
Uywayoq filisteokunan ichaqa chaypi unumanta dueñochakullarqankutaq.
Isaacqa taytanpa ejemplonta qatikuspan runankunata kamachirqan huk cheqaspi p’uytuta t’oqonankupaq, chaytapas yapamantan filisteokuna dueñochakapullarqankutaq.
Ch’aqway mana kananpaqmi Isaacqa huk cheqasmanñataq astakurqan, chaypin huk p’uytuta t’oqospa, “Kachariy ” nispa suticharqan.
¿Imaynatan Jehová Dios chay ruwasqanmanta qhawarirqan?
Samincharqanmi, chaymi sumaq Beerseba hallp’aman astakuqtin Dios nirqan: “Ama manchakuychu, ñoqan qanwan kashani, saminchasqaykin, mirayniykitan askhayachisaq kamachiy Abrahamta munakusqayrayku ”, nispa (Gén.
26: 17 - 25).
¿Imatan Isaac ruwarqan thak kawsay acuerdota ruwanankupaq rey visitaqtin?
Isaacqa Diospa yanapaynintan chaskirqan, chaymi filisteokunata atipanman karqan qechusqanku p’uytukunarayku maqanakuspa.
Qhepamanmi Beerseba cheqaspi tiyashaqtin filisteokunaq reynin oficialninkunawan ima Isaacwan thakpi kawsanankupaq acuerdo ruwaq rirqanku, chaypin nirqanku: “Rikuykun qanwan Señor Dios kashasqanta ”, nispa.
Chhaynaqa, ¿imaraykutaq Isaac chay hallp’amanta ñawpaqkunapi astakapurqan?
Chay runakunawan thakpi kananpaq.
Chaymi reypas oficialkunapas visitaqtinku Isaac “paykunapaq hatun mikhunata wayk’uchirqan, hinaspan mikhurqanku ukyarqanku.
Pacha illarimuytataq hatarispanku jurachinakurqanku, hinaspanmi Isaacqa paykunata kacharparipurqan, paykunapas allinpi ripurqanku ” (Gén.
26: 26 - 31).
Josepa ruwasqan
¿Imaraykun Joseta wawqenkuna millayta tratarqanku?
Isaacpa churin Jacobpas allin runan karqan (Gén. 25: 27).
Ñawpaqpi yachasqanchis hina, paypas tukuy atisqantan ruwarqan wawqen Esauwan allipunakapunankupaq.
Taytan Isaacmantan yacharqan thak kawsayta.
Ichaqa, ¿imaynan karqanku chunka iskayniyoq churinkuna?
Ancha munakusqan churin Joseqa allin ejemplon karqan, payqa respetaqmi, kasukuqmi, sumaqtataqmi taytanta cuidarqan (Gén.
37: 2, 14). Kuraq wawqenkunan ichaqa millay karqanku. Manan huk kutillapas sumaqtachu Joseta rimaykuqku.
Sinchitan cheqnikurqanku, chaymi kamachi runata hina venderqanku taytankutataq llullakuspa nirqanku: ‘ Phiña animalmi wañurqachin ’ nispa (Gén.
37: 4, 28, 31 - 33).
16, 17.
¿Imaynapin José rikuchirqan thak kawsay munasqanta?
Jehová Diosqa samincharqanmi Joseta, chaymi qhepaman Faraonmanta qhepa kaq kamachikuq kapurqan.
Canaán hallp’api sinchi yarqay kaqtinmi wawqenkuna Egiptota rirqanku mikhuna rantiq.
Ichaqa manan Joseta reqsirqankuchu, yaqapaschá sumaq p’achasqa kasqanrayku (Gén. 42: 5 - 7).
Chaypin Joseqa wawqenkunamanta vengakunman karqan pay contra, taytan contra millaykuna ruwasqankumanta.
Ichaqa paykunawan allipunakapuytan munarqan.
Ñawpaqtaqa yachaytan munarqan mana allinkuna ruwasqankumanta pesapakurqankuñachus icha manachus chayta, chayta yacharuspataq paykunaman willarqan pi kasqanta. Nirqanmi: “Ama llakikuychischu, amallataq kayman vendemuwasqaykichismanta ñakapakuychischu, Diosmi runata kawsachinanpaq ñawpaqeykichista kachamuwarqan ”, nispa.
Hinaspataq “llapa wawqenkunata much’aykurqan, paykunata oqllaykuspataq waqarqan ” (Gén.
45: 1, 5, 15).
Taytanku Jacob wañupusqan qhepamanmi Josepa wawqenkuna manchakurqanku wawqenku vengakunanmanta.
Chayta reparaspan yapamanta rikuchirqan paykunawan thakpi kawsay munasqanta.
Waqaspan nirqan: “Ama manchapakuychischu, ñoqan uywasqaykichis qankunatapas wawaykichistapas ”, nispa.
“Chay hinatan paykunata sonqocharqan, sumaqtataq rimapayarqanpas. ” (Gén.
50: 15 - 21.)
“Yachaqananchispaqmi qelqasqa karqan ”
18, 19. a) ¿Imatan kay estudiopi yacharqanchis?
b) ¿Imatan yachasun qatimuq estudiopi?
Pablon qelqarqan: “Ñawpa tiempopi Qelqasqakunaqa yachaqananchispaqmi qelqasqa karqan, ahinapi chay Qelqakunaq takyachisqan sonqochasqan kaspa suyakuyniyoq kananchispaq ”, nispa.
Imaymanatan Jehová Diosmanta yachanchis, hinallataq Abraham, Isaac, Jacob, Josemantapas.
Anchatan agradecekunchis Jehová Diosta paywan allipunakapunanchispaq tukuy ruwasqanmanta.
Chaymi kallpachawanchis hukkunawan thakpi kawsananchispaq.
Abrahammanta, Isaacmanta, Jacobmanta, Josemantawan yachasqanchismi rikuchiwanchis wawakuna tayta - mamankuq ruwasqanta qatikusqankuta.
Yacharqanchistaqmi hukkunawan thakpi kawsanapaq kallpachakuqkunata Jehová Dios saminchasqanta.
“Thak - kayta qoq Dios ” kasqanraykun chayta ruwan (leey Romanos 15: 33, 16: 20).
Qatimuq estudiopin yachasun imaraykun Pablo kallpachawarqanchis thak kayta maskhanapaq, imaynata thak kay maskhananchismantawan.
¿Imatan yacharqanki?
• ¿Imakunatan Jacob ruwarqan wawqenwan allipunakapunanpaq?
• ¿Imatan Diosta agradecekuq runakuna ruwananchis paywan thakpi kanapaq?
• ¿Imatan yachanchis Abraham, Isaac, Jacob, Josemantapas?
[23 paginapi dibujokuna]
¿Imatan Jacob ruwarqan Esaú wawqenwan allipunakapunanpaq?
Hukkunawan thakpi kawsasun
“Hukkunaq thak - kaypi kawsanankupaq llank’asun. ”
1, 2.
¿Imaraykun Testigokuna ukhupi thak kawsay kan?
KAY tiempopi runakunaqa manan thakpichu kawsanku.
Kaq llaqtayoq runakunan t’aqanasqa kawsanku qhapaq otaq wakcha kasqankurayku, huk religionmanta otaq huk hina kamachikuqta akllakusqankurayku.
Diospa llaqtanpin ichaqa thak kawsay kan. ‘ Llapa suyukunamanta, ayllukunamanta, llaqtakunamanta, tukuy rimaykunamantaña ’ kanchis chaypas, thakpin kawsanchis.
Ichaqa manan pipas kikillanmantaqa thak kawsayta tarinmanchu.
Chhaynaqa, ¿imaynapin Diospa llaqtanpi chhayna sumaqta kawsanku?
Ñawpaqtaqa ‘ Dioswan thak - kaypi kawsasqankurayku ’, paykunaqa Jesuspin iñinku yawarninwantaq kacharichisqa kanku.
Iskaypi, Diosta tukuy sonqowan servispa santo espirituta chaskikusqankurayku, chaymi paykunapi ruruchin thak kayta otaq sumaq kawsayta huk allin ruwaykunatawan.
Kinsapi, ‘ manaña kay pachaqchu kasqankurayku ’.
Manan politicapi chakrukunkuchu nitaq guerramanpas rinkuchu, paykunaqa ‘ espadankumantan yapuna rejakunata ruwakapunku ’ (Isa.
2: 4).
¿Imata ruwanapaqmi kallpachawanchis thakpi kawsasqanchis?
¿Imamantan kay estudiopi yachasun?
Iñiqmasinchiskunawan thakpi kawsanapaqqa manan sumaq kawsayllachu kanan, aswanmi paykunata munakuna, huk llaqtamantaña huk rimaytaña riman chaypas.
Arí, kallpachawanchismi ‘ lliwpaq allinkaqta ruwanapaq, aswantaqa [...] iñiq - masinchiskunapaq ’.
Testigokunaqa paraisopipas tiyashasunman hinañan kawsashanchis.
Chaymi kallpachakunanchis Diospa llaqtanpi hukkunawan thakpi kawsananchispaq.
Pipas iñiqmasinta phiñachiqtin
¿Imatan ruwananchis pitapas phiñachispa?
Santiagon qelqarqan: “Llapanchismi imaymanapi pantanchis.
Pipas rimaspa mana pantaqmi allin takyasqa runaqa ”, nispa.
Chaymi mayninqa kanqapuni imamantapas phiñachinakuy.
¿Allichakunmanchu chayta? Arí, allichakunmanmi.
Biblian willan pitapas phiñachispaqa imakuna ruwana kasqanta (leey Mateo 5: 23, 24).
¿Imatan ruwananchis huk iñiqmasinchis phiñachiwaqtinchis?
¿Hukkuna phiñachiwasunman chayri?
¿Ninanchischu: “Pay maskhawachun pampachanaypaq ”, nispa?
Manan, sonqomanta munakuqqa “manan sientepakunchu ”.
Pisillapi phiñachiwarqanchis chayqa pampachaspan chaytaqa qonqapuna (leey Colosenses 3: 13).
Chayta ruwasun chayqa thakpin hukkunawan kawsasun ñoqanchispas thakmi kasun.
Chaymi Bibliapas nin: “K’amiqninta hinallata qhawaqqa hatunchasqan kanqa ”, nispa (Pro.
19: 11).
¿Imatan ruwana sonqonchispi phiñasqalla kashasunman chayqa?
¿Sonqonchispi phiñasqalla kashasunman chayri?
¿Allinchu kanman chayta hukkunaman willarqariy?
Chayta ruwaspaqa Diospa llaqtanpin ch’aqwata hatarichisunman.
Mateo 18: 15 texton nin: “Wawqeyki qan contra huchallikuqtinqa rispa sapallaykipi paypa pantasqanta reqsichimuy.
Pay kasusunki chayqa, wawqeykiwanmi allipunakapunki ”, nispa.
Mateo 18: 15 - 17 textopi hatun phiñachinakuymanta rimashan chaypas, 15 versiculopiqa imallamantapas phiñachinakuy kaqtin imayna allichanamantan rimashallantaq: sapallanpi paywan rimana, respetowan, allichay yuyaywan.
¿Imaraykun ima phiñachinakuytapas usqhaylla allichananchis?
Apóstol Pablon nirqan: “Phiñakunkichischus chayqa, ama huchallikuychischu, ama p’unchay ch’isiyaqqa phiñasqa kaychischu, amapuni imaynallamantapas saqraq huchallichinasuykichistaqa munaychischu ”, nispa.
Jesustaq nirqan: “Awqaykichus gobernadorman apasunki chayqa, ñanta rishaspallaykiraq paywan allipunapuy ”, nispa.
Chay iskaynin textopin kallpachawanchis ima phiñachinakuytapas usqhaylla allichanapaq, chhaynapi ama astawan k’irinakunapaq.
Amapuni hatunchakuywan, envidiakuywan, munapayaywanpas atipachikusunchu.
Askhawan phiñachinakuy kaqtin
8, 9. a) ¿Imamantan Romapi tiyaq cristiankuna hap’inakurqanku?
b) ¿Imanirqanmi Pablo paykunata?
¿Askhawan phiñachinakuy kanman chayri?
Chaymi sucederqan Roma llaqtapi tiyaq cristianokunawan, wakinmi judío karqanku wakintaq mana.
Chay sasachakuyqa ‘ pisi iñiyniyoqkunata ’ otaq concienciankurayku imaymanamanta karunchakuq cristianokuna pisichasqankumantan qallarinman karqan.
¿Imanirqanmi Pablo chay cristianokunata?
Iskaynin t’aqa cristianokunatan Pabloqa anyarqan.
Kamachikuy Simita manaña kasukuna kasqanta allinta entiendeq cristianokunatan Pablo nirqan ama hatunchakuspa hark’asqa mikhunakunata cheqnikuq cristianomasinkuta pisichanankupaq.
Pisichashallankuman chayqa iñiyninkupin chiriyachipunkuman.
Nirqanmi: “Diospa ruwasqantaqa ama mikhusqayki hawa waqllichiychu. [...]
Aswan allinmi aychata mana mikhuypas, vinota mana ukyaypas, ima hayk’ata mana ruwaypas iñiqmasita ama misk’achinapaq ”, nispa.
Concienciankurayku imaymanamanta karunchakuq cristianokunatapas anyarqanmi ama hukkunata huchachanankupaq.
Chaymantapas ñawpaqpin nirqanña: “Llapaykichista niykichis, ama pipas aswan allinpuni kasqanta yuyakuchunchu, aswanpas pay kikin imaynachus kasqallanta yuyakuchun ”, nispa.
Qhepatataq nirqan: “Hukkunaq thak - kaypi kawsanankupaq llank’asun, iñiq - masinchiskunawan wiñachinakunanchispaq kallpachakusun ”, nispa.
¿Imatan ruwana hukkunawan phiñachinakuy kaqtin?
¿Uyarikurqankuchu chay cristianokuna Pabloq nisqanta?
Arí, uyarikuspan mana allin ruwasqankuta saqepurqanku. Chaytan kay tiempopi cristianokunapas ruwananku imamantapas phiñachinakuy kaqtin.
Bibliaq nisqanta t’aqwirispan munakuywan huch’uyyaykukuywan allichananku. Yaqapaschá Romapi cristianokuna hina ‘ thak - kaypi kawsanankupaq ’ llapallanku imallapipas cambiananku kanqa.
Umallikuna yanapawaqtinchis
¿Imatan umallikuna ruwananku huk cristiano hukwan phiñachanakusqanta willaqtin?
Huk cristianon umalliman willakun huk iñiqmasinwan otaq familianpi kaqwan phiñachinakusqankumanta. ¿Imatan umalliq ruwanan?
Ñawpaqtaqa uyarinanmi willakusqanta, chaytan ruwan Proverbios 21: 13 textopi nisqanta yuyarispa, chaypin nin: “Pipas wakchaq mañakusqanta mana uyarinchu chayqa, paypa mañakusqanpas manallataqmi uyarisqachu kanqa ”, nispa.
Ichaqa manan tukuy nisqanta uyarispachu hukpa contranpi churakunqa.
Proverbios 18: 17 texton nillantaq: “Chaninmanmi rikch’akun ñawpaqta quejakuqpa rimasqanqa, awqan chayamuspataq mana hina kasqanta sut’inchan ”, nispa.
Willakusqan qhepamanqa tapunqachá phiñachinakuqmasinwan parlaranñachus icha manachus chayta.
Kallpachanqataqchá allipunakapunankupaq imakuna ruwanan kasqanta.
¿Ima ejemplokunan umallikunata yachachin pipas quejakuqtin iskayninkuta allinta uyarinankupaq?
Hukllanta uyarispa payman sayapakuyqa manan allinchu kanman.
Chaypaq yachasun kinsa runakunamanta.
Potifarmi warminta creerqan, “José waynan violayta munawarqan ” niqtin.
Chaymi sinchita phiñakuspa carcelpi wisq’achirqan (Gén.
39: 19, 20). Mefibosetpa Sibá kamachinpas Rey Davidtan nirqan enemigonwan Mefibóset pasakapusqanta, chaymi Davidqa hukta mana tapuyuspa Sibata nirqan: “Mefibosetpa tukuy kaqninkunan qanpaq kanqa ”, nispa (2 Sam.
Persia suyumanta rey Artajerjespas uyarirqanmi judiokuna pay contra sayarinankupaq Jerusalén perqata sayarichishasqakuta.
Chay willakuyqa yanqan karqan, reymi ichaqa chayta creespa kamachikurqan amaña perqanankupaq.
Chhaynapin Dios yupaychana wasita perqasqanku sayapurqan (Esd.
4: 11 - 13, 23, 24).
Chay willakuykunan umallikunata yanapan Diospa llaqtanpi pipas quejakuqtinqa iskayninkuta allinta uyarinankupaq, manataqmi pimanpas sayapakunankuchu (leey 1 Timoteo 5: 21).
13, 14. a) ¿Imatan umallikuna yuyarinanku cristianokuna phiñachinakuqtinku?
b) ¿Ima yanapaykunan umallikunapaq kan pitapas juzganankupaq?
Ichaqa manan iskaynillankutachu uyarinanku, mayninqa hukkunatawanmi yachananku kanqa.
Biblian nin: “Pipas yachaqman tukun chayqa, manaraqmi yachananta hinapunichu imatapas yachan ”, nispa.
Yaqapaschá mana allintachu yachanku imaynapi chay phiñachinakuy qallarisqanta, sapankanku imaynapi tarikusqankutapas.
Umallikunaqa cuidakunankun hukkunaq willasqanman hinalla otaq uyarisqankuman hinalla juzgayta.
Yuyarinankun Diospa churasqan Juez Jesucristo chaninpi juzgaq kasqanta.
“Manan payqa ñawinpa rikusqanman hinallachu juzganqa, manataqmi rimayta uyarispallachu huchachanqapas. ”
(Isa. 11: 3, 4.)
Jesusqa tukuy ruwasqanpin Diospa espiritunwan pusachikun, chaytan umallikunapas ruwananku.
Chaymi umallikunaqa manaraq pitapas juzgashaspa Diosmanta santo espiritunta mañakunanku, Bibliawan, ‘ allin yuyayniyoq hunt’aq kamachiq ’ apachimusqan qelqakunawantaq yanapachikunanku.
Thak kawsaymanta aswan allin
¿Imatan ruwananchis pipas hatun huchaman urmayuqtin?
Cristianokunaqa llapa runakunawanmi thakpi kawsananchis.
Ichaqa Biblian nin: ‘ Hanaqmanta kaq yachayniyoqkunan ichaqa ch’uyakuna, hinamantataq sumaqta kawsaqkuna ’, nispa
¿Imatan Jehupa ruwasqanmanta yachanchis?
Jehú rikuchirqan hukkunawan thakpi kawsaymantaqa chanin kayta ruway aswan allin kasqanta.
Jehová Diosmi Jehuta kamachirqan rey Ahabpa familianta wañuchimunanpaq.
Ahabpa, Jezabelpa wawan millay rey Joranmi Jehuwan tupaq rispa nirqan: “¡Jehú!
¿Maqanakuqchu icha sumaqpichu hamushanki? ”, nispa.
Jehutaq kallpawan kutichirqan: “¿Imaynan sumaqpi hamushayman mamayki Jezabel idolokunata yupaychachishaqtin, layqakuykunatapas ruwashallaqtin? ”
nispa (2 Rey. 9: 22).
Hinan Jehuqa Joramta wachispa sonqonta t’urpurqan.
¿Imaynatan chay willakuy umallikunata yanapanman?
Pipas huchallikusqanmanta mana pesapakuqtinqa manan paywan thakpi kanankuraykuchu hinallata qhawananku.
Qarqonankun Diospa llaqtanmanta chayllan llapa cristianokuna Dioswan thakpi kanqaku.
¿Imatan ruwananchis Diospa llaqtanpi thak kawsay kananpaq?
Diospa llaqtanpiqa iskay kinsallan phiñachinakuspa hatun huchaman urmanku.
Ichaqa askha iñiqmasikunaq phiñachinakusqankuqa paykunapura munakuywan pampachanakuspa allichapunallapaqmi.
Biblian nin: “Huchallikuyta pampachaqqa munakuytan t’ikarichin, huchallikusqata willarqariqmi ichaqa amigokunata t’aqanachin ”, nispa (Pro. 17: 9).
Sichus qonqapusun iñiqmasinchiskunaq phiñachiwasqanchista chayqa, Diospa llaqtanpin thakpi kawsasun, astawanqa Dioswanmi allinpi kasun.
Thakpi kawsasqanchismanta saminchaykuna
18, 19.
¿Ima saminchaykunatan chaskisun hukkunawan thakpi kawsaspa?
‘ Hukkunaq thak - kaypi kawsanankupaq llank’aq ’ cristianoqa saminchasqan kanqa.
Ñawpaqtaqa, Dios imayna kasqanta qatikusqanraykun paywan thakpi kanqa, yanapakunqataqmi llapa iñiqmasikuna paraisopipas tiyashasunman hina huk hinalla thakpi kawsanankupaq.
Hinaspapas Diospa llaqtanpi hukkunawan thakpi kawsasqanmi yanapanqa “thak - kay allin willakuykunata ” mana churanakuspalla willananpaq.
Chhaynapin ‘ llapapaq munakuyniyoq kanqa ’, piña millayta trataqtinpas ‘ pacienciata ’ hap’inqa.
Hinaspapas rikunqan ‘ chaninkunatapas mana chaninkunatapas wañusqankumanta Diospa kawsarichimpusqanta ’.
Chay tiempo chayamuqtinqa ‘ kay pacha kamasqamantapacha ’ wañupuqkunan kawsarinpunqaku, lliw llaqtakunamanta, tukuy rikch’ayniyoq runakuna.
Chaypin paykunaman thak kawsayta yachachisun, chaymi kunanmantapacha hukkunawan thakpi kawsayta yachashananchis.
Qhawariy “Diospa munakuyninpi allinta takyaychis ” nisqa librota, apéndice nisqapi 222 paginapi.
• ¿Imakunatan ruwananchis pitapas phiñachispa?
• Pipas phiñachiwaqtinchis, ¿imapin rikuchinchis thak kawsay munasqanchista?
• ¿Imaraykun mana pimanpas sayapakunachu phiñachinakuy kaqtin?
• ¿Iman aswan allin thak kay maskhanamanta?
[29 paginapi fotokuna]
Jehová Diosqa runamasinta pampachaspa qonqapuq runakunatan munakun
¿Tukuy yuyaywanchu leerqanki kay killakunapi chayamuq Qhawaq revistakunata?
Chhayna kaqtinqa, ¿kutichiwaqchu kay tapuykunata?
• ¿Ima kinsa yanapaykunan kan honrado kanapaq?
Kaykunan yanapawasun: 1) Diosta manchakuy; 2) conciencianchista Bibliawan yachachiy, 3) kapuqllanchiswan kusisqa kawsay.
• ¿Imaynatan Diosta servispa allin yuyaywan kusisqataq servinanchis?
Jesusmi chayta yachachiwarqanchis, payqa sumaqtan amigonkunawan mikhuspa kusirikuq, manan llank’anallanmanchu qokurqan nitaqmi mana asirikuqchu karqan, chaymi wawakunapas mana manchakuspa payman asuykurqan.
• ¿Imatan chayllaraq wawayoq tayta - mamakuna ruwankuman wawanku nacesqan qhepaman sasachakuykuna kaqtin?
Munanakusqankutan rikuchikunanku.
Qosaqa tukuy atisqantan ruwanan esposan munakuyninmanta mana iskayananpaq.
Iskayninkun parlarinanku ima necesitasqankumanta imayna sientekusqankumantapas.
• ¿Imamanmi rikch’akun Romanos 11 capitulopi olivos sach’a?
Chay sach’aqa abrahampa mirayninwanmi rikch’anachisqa kashan, chayqa Israel espiritual nisqan.
Chay sach’aq saphinmi Jehová Diosman rikch’akun, sach’aq k’ulluntaq rikch’akun Jesusman.
Ñawpa tiempopiqa yaqa llapa judío runakunan Jesusta mana chaskirqankuchu, chaymi Jehová Dios mana judío runakunamanta akllarqan Abrahampa mirayninmanta kanankupaq.
• ¿Ima allin noticiakunan kan wakchakunapaq?
Jehová Diosmi Churinta Kamachikuqta churan.
¿Imaraykun allin kamachikuq kanqa?
Payqa atiytan chaskin Hallp’antinpi runakunata kamachinanpaq, wakchakunata khuyapayan, payllan runakunaq sonqonmanta munapayaq kayta chinkachinqa, chay yuyaykuy runakunata wakcha kayman tanqaykusqanrayku.
• Jesuspa miraynin kanman karqan chayri, ¿chay mirayninpiwanchu kacharichiyta apamunkuman karqan?
Waranqa - waranqanpi ch’uya mirayniyoqña kanman karqan chaypas, manan paykunapiwanchu kacharichiyta apamunkuman karqan.
Jesuspa ch’uya kawsaynillanmi tupan Adanpa ch’uya kawsayninwan.
• ¿Imaynatan rikuchisunman Hechos 20: 29, 30 textopi llulla yachachiqkunamanta cuidakusqanchista?
Manan napaykunchischu nitaq wasinchispi chaskinchischu.
Manan hayk’aqpas leenchischu qelqankunata, manan kutichinchischu Internetpi qelqamusqankuman nitaqmi uyarinchischu televisionpi propagandankutapas.
Kaykunamanta yachachin
Octubre - diciembre 2011
¿Pin kay Pachata kamachishan?
QALLARIYPI YACHACHIKUYKUNA
3 ¿Pin ñak’ariyta paqarichin?
4 ¿Pin kay Pachata kamachishan?
7 Yachakunñan kay pacha kamachikuq pi kasqanta
KAYKUNAQA KANPUNIN
10 Diospa Siminmanta yachachikuykuna: ¿Imataq Diospa Reinonri?
19 Familiapaq allin yachachikuykuna: Casarasqakuna respetowan tratanakuychis
22 Paykuna hina kay: Jehová Diosmi sonqocharqan
30 Diospa Siminmanta yachachikuykuna: ¿Imaynatan yachawaq mayqen religión cheqaq kasqanta?
12 ¿Yachachinankuchu Diosmanta wawakunata?
13 ¿Imatan wawakunaman yachachina?
15 ¿Pin wawakunata yachachinan?
17 ¿Imaynatan allinta yachachikunman?
27 ¿“San Pedroq rantinpichu ” papa umallishan?
¿Pin ñak’ariyta paqarichin?
¿Imaraykun chayta nirqan?
1994 watapin Ruanda llaqtapi runakuna wañuchinakusharqanku, chaytan mana hark’asqachu ONU kamachisqanta kasukuspa.
Huk runan chayta rikuspa nillarqantaq: “Ruanda llaqtapi t’oqo ukhupi askha wañusqakunata rikuspa, manan pipas ninmanchu: ‘ manan Saqraqa kanchu ’ nispaqa ”, nispa.
¿Saqrachu tanqashan chhayna millay ruwaykunaman?
Askha runakunan mana creenkuchu chay ruwaykuna millay espiritukunaq munayninman hina ruwakusqanta.
Wakinmi yuyaykunku runakuna payllapaq imatapas munasqanrayku millay kawsay q’oñirisqanta.
Wakintaq tumpanku qhapaq atiyniyoq runakunaman, paykunas unay watakunaña pakallapi yuyaykushanku kay pachata munaychakunankupaq.
Kallankutaqmi gobiernokunaman autoridadkunaman tumpaqkunapas.
Qanri, ¿imaninkitaq chaykunamanta?
¿Imaraykutaq astawan mast’arikushan millay kawsay, wañuchinakuy, cheqninakuy, ñak’ariypas?
¿Imaraykun runakuna mana kasukuspa millaykunata ruwanku mana allinninkupaq kashaqtin?
¿Pin chayta ruwachishan?
¿Pipunitaq kay pachatari kamachishan?
Qatimuqpi chay tapuykunata kutichisun.
¿Pin kay Pachata kamachishan?
MANAPASCHÁ hayk’aqpas reqsirqankichu runa wañuchiqkunaq jefenta.
Paykunaqa mana reqsichikunankupaqmi pakakunku.
Wakinqa carcelmantapacha mana allin ruwaykunata kamachimushallanku.
Ichaqa noticiakunapin yachanchis millay ruwayninkuta, droga vendeqkuna paykuna kikinku wañuchinakushanku, rabona warmikunatan paykunapaq llank’achinku, runamasintapas vendeshanku.
Yaqapaschá paykunataqa mana rikunchischu, ichaqa sut’itan rikunchis runa ñak’arichisqankuta.
Chhaynallataqmi Saqrawanpas, manaña rikunchischu chaypas, Biblia nisqanman hina payqa kanpunin. Satanasqa runa wañuchiq jefe hinan q’otuspa llullakuspa ima munasqanta ruwan.
Hinaspapas Bibliaq nisqan hina, ‘ kikin Satanasqa k’anchashaq angelmanmi tukun ’.
Chaywanpas manan pakakuyta atinchu, millay ruwayninkunawanmi sut’ita reqsichikun.
Chhaynaqa, ¿imaraykun askha runakuna ninku: “Saqraqa manan kanchu ”, nispa?
Pantasqa yachachikuykunarayku. Ñawpaqta chay pantasqa yachachikuykunamanta rimasun, chaymanta yachasun ima ninmi Biblia Satanasmanta.
▪ “Munakuq Diosqa, manan Saqrataqa kamarqanchu ”.
Biblia nisqan hina munakuq Diosqa manan kamarqanchu millay espiritutaqa.
Bibliapiqa manan maypipas ninchu chhayna millay espíritu kamasqanta.
Aswanmi Jehová Diosmanta nin: “Hatun Qaqa hinan Señor Diosqa.
Hunt’asqan ruwasqankunaqa, chaninmi ruwasqankunaqa, hunt’aq Diosmi payqa, mana waqlliqmi payqa, chanintaq cheqaqtaqmi payqa ”, nispa (Deuteronomio 32: 4; Salmo 5: 4).
Diosqa manan pitapas máquina hinataqa kamarqanchu, aswanpas munayniyoqtan kamarqan.
Chhaynaqa pipas ch’uya kashaspapas akllakunmanmi allinta otaq mana allinta ruwananpaq.
Chaymi, angelkunapas runakunapas tukuy allin ruwasqankurayku allin qhawarisqa kanqaku sichus paykunallamanta chay ruwayta akllakurqanku chayqa.
Diosqa munarqan wawankuna kikinkumanta decidispa imatapas ruwanankuta, chhaynaqa, ¿hark’anmanchu karqan munaqtinkuqa mana allin ruwanankuta?
Manan. Pipas ch’uya kashaspapas akllakunmanmi mana allin ruwayta, imaynan Saqrapas ruwarqan hinata.
Jesusmi paymanta nirqan: ‘ Manataq cheqaq - kaypi sayarqanchu ’, nispa.
Chaywanmi yachanchis qallariypiqa kay millay angelqa ch’uya kasqanta, cheqaqpi kawsasqantapas. * Chhaynaqa, ¿imaraykun Jehová Dios munarqan wawankuna kikinkumanta decidinankuta?
Munakuq kasqanraykun, paykunapi confiasqanraykupiwan (qhaway “¿Huchapi urmankumanchu ch’uya kawsayniyoqkuna? ”
nisqa recuadrota, 6 paginapi).
▪ “Saqraqa Diospaqmi llank’an. ” Chhaynatan wakinqa yuyaykunku Bibliapi Job librota leespa.
Bibliamanta yachaq runaq nisqanman hinaqa, Saqraqa kay pachaq ‘ k’uchun - k’uchunta purimusqansi ’ tupan ñawpa Persia suyumanta qhamiyaqkunawan, paykunas k’uchun - k’uchunta purimuqku rikusqankuman hinataq reyninkuman willaqku (Job 1: 7).
Ichaqa kaypi yuyaykusun: Sichus Saqra Diospa qhamiyaqnin kanman chayqa, ¿tapunmanraqchu Dios maymanta Saqra hamushasqanta?
Manan riki. Hinaspapas, Job libropiqa manan Saqrata qhawarichinchu Diospa yanapaqnin hinataqa, aswanpas millay awqanta hinan. ¿Imaynapin chayta yachanchis?
Chhaynaqa, ¿imaraykun ninku: “Saqraqa Diospaqmi llank’an ”, nispa?
Chay librokunapin Saqrata rikuchin Dioswan imapas ruwanankupaq rimanakusqankuta, chaymantataq Satanasqa Diosta kasukuspa imatapas ruwasqanta.
Chhaynatan unay tiempo yuyaykurqanku.
Russell qelqarqan: “Payqa Saqratan qhawarin Diospa huerta ruwananpaq rastrillonta hina ”, nispa.
Luteropaqqa, chay rastrillos otaq Saqra kusikun mana allin qorata wañuchispa, ichaqa Diospa makinpi kaspaqa Paypa munaynintas ruwan.
Chhayna yuyaykusqankun phiñachirqan askha iñiqkunata, tiempowantaq teólogo francés Juan Calvino chay yuyaykuyta hap’ikurqan.
Runakunapaqqa sasa entiendeymi karqan Dios ñak’ariykunata hinalla qhawasqanqa, chaymi aswan sasa karqan Saqra Diospaq llank’asqanta entiendenankuqa.
Chhayna yuyaykusqanku, qhepa watakunapi runaq ñak’arisqanpiwan askha runakuna manaña creepunkuchu Diospipas Saqrapipas.
▪ “Mana allin ruwaykunata rikch’anachinallapaqmi Saqraqa. ” Chhayna kanman chayqa, manan entiendekunmanchu Bibliapi wakin qelqakuna.
Qhawarisunchis Job 2: 3 - 6 textota. ¿Piwanmi Dios parlasharqan?
¿Jobpa mana allin kayninwanchu? Icha, ¿Pay kikinpa mana allin kayninwanchu?
Hinaspapas Diosqa chay ratollan Job allin runa kasqanrayku paypi confiasqanmanta rimarqan, ¿chaychu mana allinkunawan pruebaman churanman karqan?
Chhaynata Diosmanta yuyaykuyqa millay Diospas kanman hinatan qhawarichin. Ichaqa Diospiqa ‘ manan ima mana chaninpas ’ kanchu (Salmo 92: 15).
Aswanmi Diosqa mana imatapas Jobpa contranpiqa ruwayta munarqanchu.
Chaywanmi rikunchis Saqraqa mana millay ruwaykunaq rikch’anachiyllanchu nitaq Diospa mana allin kayninchu kasqanta.
¿Pipunin kay pachata kamachishan?
Wakinqa ninku: “Saqrapiqa ñawpa runakunallan creenku ”, nispa.
Ichaqa Saqraq kasqallanmi entiendechiwanchis sinchi millaykuna kasqanta.
Saqraq mana kasqanta yuyaykuspan, askha runakuna mana Diosta kamachikuyninkunatapas kasukunkuchu.
Poeta Charles - Pierre Baudelaire nin: “Saqraqa munan mana kananta yuyaykunanchistan ”, nispa.
Chayta ruwaspan Saqraqa iskayachin Diospa kawsasqanta.
Hinaspapas sichus Saqra mana kanmanchu chayqa, Dioschá huchayoq kanman millay ruwaykunamanta.
¡Chaytapunin Saqraqa munan yuyaykunanchista!
Imaynan runa wañuchiqkunaq jefenqa mana munanchu yachanankuta pi kasqanta, chhaynallataqmi Saqrapas mana munanchu pi kasqanta yachananchista.
Biblian kutichiwanchis: “Chay mana iñiqkunaq yuyaynintan kay pacha kamachiq diosqa tutayachin, lliphlli - kayniyoq Cristomanta allin willakuykunaq k’anchayninta mana rikunankupaq.
Cristoqa Diospa rikch’ayninpunin ”, nispa.
Chaymi tapukunanchis, ¿hinallatachu Dios qhawanqa Saqraq chhaynaniraq millaykuna ruwasqanta?
Qatimuqpi yachasun.
Chayta yachanaykipaq maskhay ¿Imatapunin Biblia yachachin? nisqa libropi, 11 capitulopi.
Chaytaqa Jehová Diospa testigonkuna ruwan.
[5 paginapi willakuy]
Saqra, ¿Diospa kamachinchu icha awqanchu?
[6 paginapi dibujo recuadropiwan]
Arí. Diosqa yuyayniyoq kawsaqkunatan mana pantaqta kamarqan.
Adanpas ch’uya runa mana pantaqmi karqan.
Chhaynaña kashaspapas Kamaqninpa leykuna churasqantaqa kasukunanpunin karqan.
Payqa manan mikhunmanchu hallp’ata, rumita, k’aspita imaqa, chaykunata mikhuqtinqa mana allinninpaqmi kanman.
Nitaq altopatamanta wikch’uykunmanchu, chayta ruwaspaqa k’irikunmanchá otaq wañunmanpas.
Ahinallataqmi mayqen kawsaq runawanpas angelwanpas, Diospa kamachikuyninkunata mana kasukuspaqa manan allintachu kawsankuman.
Chhaynaqa ch’uya yuyayniyoqkunaqa urmankumanmi huchapi (Génesis 1: 29; Mateo 4: 4).
Yachakunñan kay pacha kamachikuq pi kasqanta
JESUSMI khaynata nirqan: “Kunanmi kay pachapi kamachikuq qollanapas qarqosqa kanqa ”, nispa.
Nillarqantaq: “Paypaqa manan ima atiyninpas ñoqapaqqa kanchu ”,“ huchachasqaña kasqanrayku ”, nispa.
¿Pimantan rimasharqan?
Manan Jehová Diosmantachu rimasharqan. Chhaynaqa, ¿pimantan rimasharqan?
¿Imaynapin “qarqosqa kanqa ”?
¿Imaynapin “huchachasqaña ” karqan?
“Kay pachapi kamachikuq ” reqsichikunña
¿Imaynata? ‘ Llapallan kay pacha suyukunata payman qhawarichispa ’.
Chaymantataq Saqraqa nirqan: ‘ Qanmanmi qosqayki tukuy kay kamachikuyta kay suyukunaq hatun - atiynintawan. Ñoqan kay atiytaqa chaskirqani, chaymi pi munasqayman qosaq.
Qanchus qonqoriykukuspa yupaychaykuwanki chayqa, llapallanmi qanpa kanqa ’, nispa.
Sichus Saqra mana kanmanchu chayqa, ¿imaynatan chay textota entiendesunman?
Bautizakusqan qhepata, ¿pin Jesusta tentasharqan?
¿Millay yuyaykusqanchu? ¿Sonqonpi iskayasqanchu?
Jesusqa yacharqanmi Saqra atiyniyoq kasqanta. Chaymi nirqan: “Payqa ‘ kay pacha kamachikuq ’, ‘ runa wañuchiq ’, llullasapataq ”, nispa.
Apóstol Juanpas, qanchis chunka wata qhepatan nirqan: ‘ Yachanchismi [...], lliw kay pacha Saqraq munaychakusqan kashasqanta ’, nispa.
Nillarqantaqmi: “Paymi kay pachantinta q’otuspa pantachin ”, nispa.
Bibliaq nisqan hina, ‘ kay pachapi kamachikuqqa ’ mana rikukuq espiritun.
Chhaynaqa, ¿ancha atiyniyoqchu runakuna makinpi kanankupaq?
Saqra kamachiqmasinkunapiwan
Apóstol Pablo nisqanman hina cristianokunaqa iñiyninkuraykun aswan millay awqakunawan maqanakushanku.
Paymi nirqan: “Manan runawanchu maqanakunchis, aswanpas kamachikuqkunawanmi, atiyniyoqkunawanmi, kay laqhayaq pachapi kamachikuqkunawanmi, hanaqkunapi kaq mana allin espiritukunawanmi ”, nispa.
Chaypi nisqan hina manan “runawanchu ” maqanakushanchis, aswanmi millay ‘ espiritukunawan ’.
Huk Bibliakunapas sut’itan rikuchinku chay millay espiritukunaqa cheqaqtapuni kasqanta, manan millay ruwaykunata rikch’anachinallapaqchu.
Chaywanmi yachanchis Saqraqa mana sapallanchu kay pachapi runakuna kamachisqanta.
Aswanpas pay hina “hanaq pacha tiyanankuta ” saqepuqkunawanmi kamachishan.
Profeta Danielpa qelqasqanpin willakun, imaynatan unay tiempomantaraq rimanakurqanku “kay pacha kamachikuqkuna ” chayta. 537 watapi manaraq Jesús naceshaqtinmi, Babilonia llaqtamanta huk t’aqa Judío runakuna kutipurqanku Jerusalenman.
Chaymi Jehová Dios huk angelta kacharqan sonqonta tiyaykachinanpaq, ichaqa sasatan Danielman chayarqan.
¿Imarayku? Angelmi Danielman willarqan: “Persia suyu kamachikuqmi ichaqa iskay chunka hukniyoq p’unchaynintin hark’awarqan ”, nispa (Daniel 10: 2, 13).
¿Persia suyupi Ciro reychu kanman?
Manan, kamachikuq Ciroqa askha kutitañan Danielta llaqtantapas yanaparqan.
¿Ima runataq atiyniyoq angelta kinsa semanata hark’ayta atinman? Manan pipas.
Paykunaqa atiyniyoqmi kanku, huk tutallapin huk angel - lla 185.000 kallpasapa soldadokunata wañuchirqan (Isaías 37: 36). Persia hatun suyupi kamachikuqqa huk supaymi karqan, Saqraq yanapaqnin.
Angelqa willallarqantaqmi: “Kutipuqtiytaq Grecia suyu kamachikuq ” supaywanñataq maqanakusaq, nispa (Daniel 10: 20).
¿Imatan yachasunman angelpa Danielman nisqanmanta?
‘ Kay laqhayaq pachapi kamachikuqkunaqa ’ mana rikuy atina supaykunan kanku, paykunaqa kasukunku umalliqnin Satanastan. Chaymi paykunaqa kay pachata rakinakunku kamachinankupaq.
¿Imatan maskhanku chayta ruwaspa?
Imayna kamachikuq kasqanta reqsichikun
Apocalipsis qelqapin apóstol Juan willarqan hatun maqanakuymanta, arcángel Miguelmi otaq Jesucristo Saqrata supayninkunatawan atipaspa hanaq pachamanta wikch’uykamurqan. Chayqa manan allinchu ñoqanchispaqqa, ¿imarayku?
Biblian nin: “¡Ay, imaynaraqmi kankichis kay pachapi lamar - qochapi tiyaqkuna! Saqran qankunaman uraykamun, sinchi phiñasqan kashan, tiempoqa pisillaña kananta yachaspa ”, nispa.
¿Imaynapin Saqra ancha phiñasqa kasqanta rikuchishan?
Payqa runa wañuchiq hinan yuyaykun: “Sichus mana ñoqapaqchu chayqa, manan pipaqpas kanqachu ”, nispa.
Chaymi supayninkunapiwan manaraq tiemponku tukukushaqtin tukuy imaymanata ruwashanku runatapas kay Pachatapas chinkachinankupaq. Chaymantapas, Saqraqa hatun empresakunatan tanqan imaymanata qhatunankupaq, chhaynapi runakuna ima hinaraq rantinankupaq.
Chaypaqqa hallp’aq tukuy qowasqanchistan tukupushanku tukuytataq qhellichashanku, chaywanmi wakchayachipunku hallp’anchista chhaynapi runapas kawsayninta sinchi sasaman churan.
Runaq paqarisqanmantapachan religionpi politicapi ima rikukun Saqraq munaychakusqanqa.
Apocalipsis qelqan hatun nacionkunaq kamachisqanta tupachin wak’a animalkunawan, willantaq Saqra chay kamachiqkunaman ‘ hatun atiyta ’ qosqanmantapas.
Willallantaqmi imaynatan nacionkunapi kamachikuqkuna religionpi umalliqkunawan chaqrukusqankuta, chaytan rikch’anachin Diosta wasanchaywan.
¿Imaraykun runakuna wak rikch’ayniyoq kasqankurayku ch’aqwanku, sarunchanakunku, guerrakunata ruwanku, ñak’arichinakunku chhaynapi millonninpi wañuchinakunku?
¿Paykunallamantachu chayta ruwanku icha Saqrachu supayninkunantin chayta ruwanankupaq tanqan?
Bibliaqa sut’itan rikuchin Saqra hatun nacionkunata kamachiqkunatapas munasqanman hina imatapas ruwachisqanta.
Diosmanta karunchakuq runakunaqa kamachiqninku hinan kanku, Saqra hinan paykunapas ninku: “Sichus mana ñoqapaqchu chayqa, manan pipaqpas kanqachu ”, nispa.
Chhaynaqa, ¿hayk’aqkamataq Saqrari ñak’arichiwasun?
Saqraqa wañuchisqan kanqa
Jesucristo kay pachapi kashaspan nirqanña Saqra supayninkunantin wañuchisqa kanankuta.
Qatikuqninkuna imaynatas supaykunata runakunamanta qarqosqankuta willaqtinkun nirqan: “Ñoqan rikurqani Satanasta rayo hina hanaq pachamanta urmaykamushaqta ”, nispa.
Chaywanmi Jesusqa nisharqan hanaq pachaman kutipuspa arcángel Miguel hina kay pacha kamachiqta hukpaqkama atipananmanta.
Bibliaq profeciankuna nisqanman hina 1914 watapin Jesucristoqa Saqrata supayninkunatawan atiparqan hanaq pachapi.
Chay watamantapachan Saqraqa yacharqanña wañunanpaq pisi tiempollaña kasqanta.
‘ Yaqa llapa runakuna kay pachapi Saqraq munaychakusqan kashaqtinkupas ’, millonninpi runakunan mana makinpiñachu kashanku.
Paykunaqa Bibliaq yanapayninwanmi allinta repararqanku Saqra pi kasqanta imakunatachus yuyaykusqantapas.
Apóstol Pablon iñiqmasinkunaman nirqan: “Thak - kayta qoq Diosmi usqhaylla Satanasta atipaspa chaki sarunaykichisman churanqa ”, nispa. *
Pisi tiempollamantan Saqraqa wañuchisqa kanqa.
Cristoq sumaq kamachiyninpiqa runakunan kay pachata munay paraisoman tukuchinqaku.
Manañan kanqañachu maqanakuy, cheqninakuy, munapayaypas.
Bibliaq nisqan hina chaykunaqa “manañan yuyarisqapasñachu kanqa ” (Isaías 65: 17).
¡May kusikunapaqmi kay pachapi kamachikuqpa makinmanta kacharichisqa kayqa!
Chay watamanta astawan yachanaykipaq maskhay ¿Imatapunin Biblia yachachin?
nisqa librota, 215 - 218 paginakunapi. Chaytaqa Jehová Diospa testigonkunan ruwan.
Kaykunawanmi apóstol Pablo yuyarichiwanchis Génesis 3: 15 textopi ñawpaq kaq profeciata, chaypin nikurqanña Saqra wañunanmanta.
Chaki sarunaman churayqa umanpi saruymi, chaymi griego rimaypi entiendekun “chhalluy, ñut’uy ” ninanta (Diccionario expositivo de palabras del Antiguo y del Nuevo Testamento exhaustivo, de W. E. Vine).
[9 paginapi willakuy]
Cristoq sumaq kamachiyninpiqa runakunan kay pachata munay paraisoman tukuchinqaku
Kaykunamanta yachachin
15 de setiembre 2011
Huñunakuypi Estudianapaq
KAY YACHACHIKUYKUNAN KASHAN:
24 - 30 de octubre 2011
Jehová Diosmi herencianchisqa
7 PÁGINA
38, 56 TAKIKUNA
31 de octubre 2011 – 6 de noviembre 2011
¿Jehová Dioschu herencianchis?
11 PÁGINA
40, 85 TAKIKUNA
7 - 13 de noviembre 2011
“Phawananchis carrerapi aguantaspa phawasun ”
16 PÁGINA
54, 135 TAKIKUNA
14 - 20 de noviembre 2011
‘ Phawaychis [...] premiota chaskinaykichispaq ’
20 PÁGINA
81, 129 TAKIKUNA
21 - 27 de noviembre 2011
¿‘ Reqsiwanchu ’ Jehová Dios?
25 PÁGINA
107, 4 TAKIKUNA
¿Imakunamantan rimashan?
1, 2 YACHACHIKUYKUNA 7 - 15 PAGINAKAMA
18: 20.) ¿Imaynapi Dios herencianchis kanman?
¿Levitakunallapaqchu chay herencia karqan?
¿Ñoqanchispas qhawarisunmanchu Diosta herencianchista hina?
Chhayna kaqtinqa, ¿imatan ruwananchis?
Kay iskaynin estudiopin chaykunamanta yachasun.
3, 4 YACHACHIKUYKUNA 16 - 24 PAGINAKAMA
Cristiano kawsayninchispi, ¿imaynatan chay carrerapi phawananchis wiñay kawsay premiota chaskinanchispaq?
¿Ima yanapaykunan kashan?
¿Imakuna hark’awasunman chay carrerapi phawananchispaq?
¿Iman yanapawasunchis chay carrerata tukunanchiskama phawananchispaq?
5 YACHACHIKUY 25 - 29 PAGINAKAMA
Jehová Diosqa reqsinmi hunt’aq sonqo serviqninkunata allinpaqtaqmi qhawarinpas.
¿Imayna runa kasqanchismi yanapawasun Jehová Dioswan amigontin kananchispaq?
Kay estudiopi yachasqanchismi yanapawasun imayna cristiano kasqanchista qhawarikunanchispaq.
3 Bibliata leeyqa kallpachawarqanpunin
30 ¿Finees hinachu sasachakuykunata atipanki?
Bibliata leeyqa kallpachawarqanpunin
Khaynatan willakun Marceau Leroy
CUARTOYPIN pakallapi kayta leerqani: “Qallariypin Diosqa hanaq pachata kay pachatawan kamarqan ”, nispa.
¿Imaraykun pakallapi leerqani?
Papayqa manan Diospi creerqanchu, Bibliata hap’ishaqta rikuwaspaqa imataraqchá niwanman karqan.
Chay kutipin chayllaraq Bibliata leerqani, Génesis libropi qallariy versiculoq nisqanta leespan imaymanata yacharqani.
Chay raton yuyaykurqani: “Kunanraqmi entiendeni imarayku universopi kamachikuykuna (leyes físicas) k’apak kasqanta ”, nispa.
Astawan yachayta munaspan 8 horas ch’isinmanta 4 horas tutamantankama leerqani.
Chay p’unchaymantapachan kunankamapas Diospa Simin Qelqata leeyqa kallpachawarqanpuni.
¿Imaraykun chayta nini? Willasqaykichis.
“Sapa p’unchaymi leenayki kanqa ”
1926 watapin nacerqani, minakunaq kasqan Vermelles llaqtapi, Francia nacionpi.
Segunda guerra mundial kashasqan tiempopiqa carbón minakunan ancha importante karqan.
Chaymi minapi llank’aqkunataqa mana cuartelman waqyawarqankuchu.
Aswan allinta kawsanaypaqmi radioelectrónica, electricidad nisqakunata estudiarqani, chaymi universopi kamachikuykuna imayna funcionasqanmantaqa anchata admirakurqani. 21 wataypi kashaqtiymi estudiomanta compañeroy huk Bibliata qowarqan, chay kutipin chayllaraq huk Bibliata hap’irqani, niwarqanmi: “Kayqa, kay librota leeyqa ancha allinmi ”, nispa.
Leeyta tukuspan sut’ita repararqani Bibliapiqa runakunapaq Diospa willakuynin kashasqanta.
Vecinoykunapas munanqakuchá Bibliamanta yachayta, nispan 8 Bibliakunatawan conseguirqani.
Ichaqa manan munarqankuchu, aswanmi burlakuwarqanku mana allintataq rimarqanku.
Yanqa creenciakunapi creeq familiaykunapas niwarqankun: “Maypachachus leeyta qallarinki chayqa, sapa p’unchaymi leenayki kanqa ”, nispa.
¡Chaytapunin ruwarqani!
Kunankamapas mana pesapakuspan Bibliataqa leeshallani.
Vecinoykunan repararqanku Bibliamanta astawan yachay munasqayta, chaymi Testigokunaq ruwamusqanku qelqakunata qowarqanku.
Huknin kaq qelqan karqan francés simipi Un solo mundo, un solo gobierno nisqa folleto. * Chaypin willashan Diospa Gobiernollan runakunaq sasachakuynin allichananmanta.
Chayta yachaspan astawanraq hukkunaman willayta munarqani.
Ñawpaqtaqa huch’uyllaraq kashaqtiyku amigoy Noëlmi Bibliata chaskiwarqan.
Payqa catolicon karqan, paymi niwarqan sacerdote kananpaq estudiaq runaman visitanaykupaq.
Qallariypiqa manchakurqanin, ichaqa Salmo 115: 4 - 8, Mateo 23: 9, 10 textokunapin Dios huchachan idolokuna yupaychayta, hatunchana sutikunawan religionpi umalliqkunata waqyaytapas.
Chayta leeymi kallpachawarqan iñiyniymanta rimanaypaq.
Chay qhepamanmi Noëlqa astawan Bibliamanta yachayta munarqan, kunankamapas Diostan tukuy sonqowan servishan.
Huk kutinpin kurak panayta visitarqani, qosanqa layqakunaq libronkunatan hap’irqan, chaymi supaykuna fastidiarqanku.
Cuñadoyta mana yanapayta atinaypaq hinan qhawarikurqani, ichaqa Hebreos 1: 14 textopin yacharqani Diospa angelninkuna yanapawananta.
Bibliapi yachasqanman hinan ruwarqan, layqakuytapas saqepurqanmi chaymi supaykunaqa manaña fastidiarqankuchu.
Qhepamanqa panaypas qosanpas Testigon kapurqanku.
1947 watapin Arthur Emiot sutiyoq Testigo visitamuwarqan.
Chaywanqa anchatan kusikurqani.
Testigokuna maypi huñunakusqankuta tapuqtiymi niwarqan Liévin llaqtapi huk t’aqa huñunakusqanta, chayqa kashan tiyasqaymanta 10 kilómetro karupin.
Chay tiempopiqa manan tarikuqchu bicicletakuna rantinapaq, chaymi askha killakuna chakillapi huñunakuykunaman rirqani.
Francia nacionpiqa 2.380 Testigokunallan karqan, askhataqmi Polonia nacionmanta karqanku, 8 wata hinañataqmi predicación hark’asqa kasharqan.
Ichaqa 1947 watapi 1 setiembre killapin autoridadkuna hukmanta reconocerqanku, chaymi huk sucursalta ruwarqanku París llaqtapi Villa Guibert llaqtachapi.
Francia nacionpiqa manan hukllapas precursor karqanchu, chaymi 1947 watapi Informador (kunanqa Diosmanta Willasunchis) qelqa iñiqmasikunata kallpacharqan precursor kanankupaq.
Chay tiempopiqa 150 horatan killapi predicananku karqan, 1949 watapitaq 100 horaman pisiyachikurqan. 1948 watapin bautizakurqani Juan 17: 17 textopi nisqanman hina, chaypin Diosta Jesús nin: “Simiykiqa cheqaq - kaypunin ”, nispa. 1949 watapi diciembre killapitaq precursor karqani.
Carcelmanta Dunkerque llaqtaman rini
Ñawpaqtaqa Francia nacionpi Agen llaqtamanmi asignawarqanku.
Ichaqa pisi tiempollan kamurqani, manañataq minapichu llank’arqani chayqa, soldado kanaypaqmi waqyamuwarqanku, mana munaqtiytaq carcelman apawarqanku.
Chaypi Bibliata hap’iy hark’asqaña karqan chaypas Salmos libromanta hojakunatan conseguirqani.
Chayta leesqaymi kallpachawarqan.
Carcelmanta lloqsimuspayqa decidinaymi karqan llank’ashallaymanchus tukuy tiempoywan Diospaq, icha familiayoq kaspachus paykunapaq llank’ayman chayta.
Chaypipas Biblian yanapawarqan.
Filipenses 4: 11 - 13 textopi apóstol Pabloq nisqanmi yuyaymanachiwarqan, chaypin nin: “Kallpachawaqniy [‘ Jehová Dioswan ’, NM] hukllachasqa kaspaymi tukuy imaymanata atini ”, nispa.
Chay qhepamanmi decidikurqani precursor hina llank’ashanallaypaq. 1950 watapitaq ñawpaq kutipi predicasqay Dunkerque llaqtaman asignawarqanku.
Chaymanqa mana imayoqmi chayarqani.
Hinaspapas chay llaqtaqa segunda guerra mundial kasqanwanmi mana allinpi tarikusharqan, chayraykun mana maypipas qhepakuyta atirqanichu.
Ñawpaqpi reqsisqay familiaman visitanaypaqmi yuyaykurqani.
Rikuruwaspanmi señoraqa anchata kusikuspa niwarqan: “Wiraqocha Leroy, ¡hukmantamá libre kashasqanki!
Qosaypa nisqanman hina, qan hina runakuna kaqtinqa manas guerra kanmanchu karqan ”, nispa.
Paykunaqqa karqanmi alojanankupaq wasi chaymi niwarqan turistakunaq hamunan tiempo qallarinankama qhepakunaypaq.
Chay p’unchaymi Arthur cristianoq wawqen Evans tutapi barcota cuidaspa llank’anaypaq niwarqan, payqa huk nacionmanta barcopi chayamuq runakunaq rimasqantan t’ikraq.
* Chayllaraqtaq carcelmanta lloqsimurqani chayqa, sinchi k’aspillañan kasharqani.
Evans cristianon barcopi huknin oficialta reqsichiwaspa willarqan imarayku sinchi flaco kashasqayta.
Chaymi oficialqa niwarqan refrigeradoramanta ima munasqaytapas mikhunaypaq.
Chhaynaqa, huk p’unchayllapin wasita, llank’anata mikhunatapas tarirqani.
Chaykunan iñiyniyta astawan kallpachawarqan Mateo 6: 25 - 33 textopi nisqanman hina kawsanaypaq.
Turistakunaq hamunan tiempo chayamuqtinqa, Simon Apolinarski compañeroypiwanmi huk alojamientota maskhanayku karqan.
Manan imaraykupas asignacionniykuta saqeyta munarqaykuchu.
Chay qhepamanqa huk corralpin pajamanta colchonkunapi puñurqayku.
Dueñotan predicarqayku, hinan payqa chay llaqtapi huk runakuna hina Bibliamanta yachayta munarqan.
Sapa p’unchaymi askha horakuna predicarqayku, chaymi runakunaman periodicopi willamurqanku: “Jehová Diospa testigonkunan llaqtantinta hunt’aykushanku ”, nispa.
Ichaqa iskayllaykun iskay kinsa cristianokunawan chaypiqa predicasharqayku.
Chay sasachakuytaqa hamuq tiempopaq suyakuyniykupi, hinallataq Dios imayna cuidawasqankupi yuyaymanaspan atiparqayku. 1952 watapi asignacionmanta cambiawaqtinkuqa yaqa 30 Testigokunañan Dunkerque llaqtapi kasharqanku.
Huk llank’aykunapaq preparakuni
Amiens llaqtapi huk tiempolla qhepakuspan precursor especial hina Boulogne - Billancourt llaqtapi llank’arqani, chayqa kashan París llaqtaq kinray ladonpin.
Chaypi Biblia yachachisqaykunamantan askha precursor, misionero karqanku.
Hukninmi Guy Mabilat wayna karqan, paymi iñiq t’aqakunata watukuq umalli karqan, qhepamantaq iñiq t’aqakuna qhawariq (superintendente de distrito).
Chaymantaqa París llaqtaq cercanpi Louviers Betelpin qelqakunata ruwanankupaq wasi hatarichiypi umallirqan.
Runakunaman Bibliamanta yachachiytan munaq kani, ichaqa manan kusikuyta tarisqayraykullachu, aswanpas chaymi yanapawaq cheqaq yachachikuykuna umaypi qhepananpaq aswan allin yachachiq kanaypaqpas.
1953 watapin qonqaylla Alsacia - Lorena llaqtapi iñiq t’aqakunata watukuq umalli kanaypaq nombrawarqanku.
Chay llaqtataqa Alemania nacionmi 1871 - 1945 watakuna ukhupi iskay kutita hap’ikapurqanku.
Chaypipas Alemán simitan rimakurqan, chaymi kallpachakunay karqan yachanaypaq. Wakin runallan carroyoq, televisionniyoq, qelqanapaq maquinayoq, radioyoqpas karqanku.
Manan computadorakunapas karqanchu.
Ichaqa manan chayraykuchu llakisqa, imapas faltawanman hina kawsarqani.
Aswanpas ancha kusikunapaqmi chay tiempoqa karqan, mana tiempoyta usuchispan Jehová Diosta servirqani. Hinaspapas allin ‘ ñawiyoq ’ kaymanta yuyaychayman hinapunin kawsarqani.
1955 watapin París llaqtapi hatun huñunakuy karqan, “Reino Triunfante ” nisqa temayoq.
Chay huñunakuypin reqsirqani Irène Kolanski cristianata, payqa precursor kasqaymanta huk wata ñawpaqtan precursora kasqa.
Tayta - mamanqa Polonia nacionmantan karqanku, unayñataq Jehová Diosta reqsisqaku.
Paykunatan Francia nacionpi tiyashaqtinkuña Adolf Weber visitasqa, payqa Russell iñiqmasinchispa huertanpin llank’asqa, qhepamantaq Europa ladoman ripusqa chaypi allin willakuykunata predicamunanpaq. 1956 watapin Irènewan casarakapurqani, paymi iñiq t’aqakunata watukuq umalli kasqaypi yanapawarqan.
¡Anchatan agradecekuni mana sayk’uspa askha watakuna yanapawasqanmanta!
Iskay wata kasarakusqay qhepamanmi ¡iñiq t’aqakunata qhawariq umallipaq churawarqanku!
Manan ancha allin yachachiq iñiqmasikuna kaqkuchu, chaymi huk tiempo iñiq t’aqakunata watukuq umalli kallarqanitaq.
Imaymana ruwanayoq kasqayraykun mana tiempo aypawaqchu.
Killapin 100 horata predicanay kaq, sapa semanan askha discursokunata qonay kaq, librota estudianapaq huñunakuypin kinsa grupota visitanay karqan, chaymantapas iñiq t’aqapi papelkunatan revisanay kaq, hinallataq informekunata ruwanay karqan.
Manan Bibliata leeynaypaqpas tiempo aypawaqchu.
Chaymi thanta Bibliamanta sapanka paginata qhasuspa apaq kani pitapas suyaspa chaypi leenaypaq.
Chay ratopi Bibliata leesqayqa ch’akiyniypaq unu hinan karqan, anchatataqmi kallpachawaq ñawpaqllaman purinaypaq.
1967 watapin Betel wasiman invitawarqanku, chay tiempopiqa Boulogne - Billancourt llaqtapin tarikurqan.
Departamento de Servicio nisqapin llank’arqani, chaypin 40 wataña llank’ashani.
Astawanqa kusikuni Bibliamanta runakunaq tapukuyninkuta kutichispan.
Gustawanmi Bibliata astawan t’aqwiriy chhaynapi ‘ allin willakuykunata defendeypas ’.
Chaymantapas anchatan kusikuni t’aqwisun folletota sapa tutaymantan aparispa, 1976 watapitaq Francia nacionpi Sucursalmanta Encargakuqkunamanta huknin karqani.
Aswan allin kawsay
Kawsasqayku tiempopiqa sasachakuykunapiña tarikurqayku chaypas, aswan sasaqa kurakña kasqaykurayku manaña astawan Diospaq llank’ayta atisqaykun.
Chaywanpas Bibliata kuska leesqayku estudiasqaykun yanapawanku Diospa promesanpi suyakushanallaykupaq.
Anchatan kusikuyku predicacionman lloqsispapas, chaymanqa carropin riyku. 120 wata masñan iskayniykumanta tukuy tiempoykuwan llank’ashayku, chaymi hukkunatapas kallpachayku kay sumaq llank’aypi llank’anankupaq.
Rey David hinan sientekuni, paymi nirqan: “Waynallan karqani, kunantaq machuyapuniña, manan hayk’aqpas rikurqanichu chanin runata Señor Diospa saqerparisqanta ”, nispa (Sal. 37: 25).
Tukuy kawsasqay tiempon Diospa Simin qelqata leeyqa anchata kallpachawarqan. 60 wata ñawpaqta familiaykunaq nisqanqa cheqaqmi karqan, Bibliataqa sapa p’unchaymi leerqani.
Arí, manan hayk’aqpas chay ruwaytaqa saqerqanichu, manataqmi hayk’aqpas chaymantaqa pesapakusaqchu.
Español simipi lloqsimurqan 1945 watapi, kunanqa manañan ruwakunñachu.
Evans Emiot iñiqmasimanta astawan yachanaykipaq qhaway 1999 wata 1 enero killamanta La Atalaya revistata 22, 23 paginakunata.
[5 paginapi foto]
Simonwan kashayku
[5 paginapi foto]
Iñiq t’aqakunata qhawariq kaqtiy
[5 paginapi foto]
Ñawpaqkaq Bibliata leesqay
[6 paginapi foto]
Casarakusqayku p’unchay
[6 paginapi foto]
Irènewan kuskan Bibliata leeyku estudiaykupas
Jehová Diosmi herencianchisqa
“Ñoqan Israel runakuna ukhupi kaqniykipas herenciaykipas kani. ” (NÚM.
18: 20.)
1, 2. a) ¿Iman sucederqan levitakunawan hallp’ata rakikushaqtin?
b) ¿Imatan Dios prometerqan Leví aylluman?
PROMETESQA Hallp’ata yaqa llapanta hap’ikapusqanku qhepamanmi israelitakunaqa rakinakurqanku.
Chaytan rakirqanku Josué, uma sacerdote Eleazar, llapa ayllukunamanta umallikunapiwan (Núm. 34: 13 - 29).
Llapa ayllukunamanmi hallp’ata rakirqanku Leví ayllumanmi ichaqa mana (Jos. 14: 1 - 5).
¿Imarayku? ¿Qonqarapurqankuchu, icha manachu paykunapaq hallp’a karqan?
Jehová Diosqa manan Leví ayllutaqa saqerpariyta munarqanchu.
Diospunin chay ayllumanta kaq Aaronta nirqan: “Ñoqan Israel runakuna ukhupi kaqniykipas herenciaykipas kani ”, nispa (Núm.
18: 20). ¡May munaymi chay nisqanqa karqan!
¿Imaynan sientekusunman chhaynata niwaqtinchis?
Yaqapaschá tapukusunman: “¿Imaynapitaq Tukuy Atiyniyoq Dios kashaspa herenciay kapunman?
¿Atisunmanchu huchayoq runa kashaspa chhayna herencia chaskiyta? ”, nispa.
Chay tapukuykunamanta yachaymi yanapawasun ñoqanchista munakusqanchis runakunatapas.
Chaymi kunan yachasun imaynapin Jehová Dios runakunaq herencian kanman.
Qhepamantaq yachasun imaynapin herencianchis kanman chaymanta.
Diosqa Leví ayllutan qhawarirqan
¿Imaynapin Leví ayllu Diosllata servinankupaq t’aqasqa karqan?
Manaraq Kamachikuy Simi kashaqtinqa sapanka familiapi umalliqmi Diosman sacrificiota haywaq.
Kamachikuy Simi lloqsimuqtinmi ichaqa Leví ayllumanta qharikunalla kamachisqa karqanku sacerdote kanankupaq otaq yanapakuq kanankupaq.
¿Imaynapin chay sucederqan?
Egipto llaqtapi llapa phiwi churikunata wañuchispan Diosqa Israelpi llapa phiwi churikunata t’aqarqan payllata servinankupaq.
Ichaqa qhepamanmi ‘ Israel runakuna ukhumanta Leví runakunata akllakurqan sapanka familiaq phiwi churinpa rantinpi ’.
Israelitakunaq phiwi churinku Leví ayllupi qharikunamanta aswan askha kasqanraykun kamachirqan chay puchuq runakunamanta paganankupaq (Núm. 3: 11 - 13, 41, 46, 47).
Chaymantapachan Leví ayllu t’aqasqa karqan Diosllata servinankupaq.
4, 5. a) ¿Imaynapin Jehová Dios levitakunaq herencian karqan?
b) ¿Imaynatan levitakunata Dios cuidarqan?
Arí, Leví aylluqa manan ima hallp’atapas chaskirqanchu, aswanmi paykunaq ‘ herencianqa ’ “Diospa sacerdoten kayninkun ” karqan (Jos. 18: 7).
Chaymi Dios nirqan: ‘ Ñoqan Israel runakuna ukhupi kaqniyki [...] kani ’, nispa (Núm.
18: 20). Chhaynaqa, ¿wakchachu qhepakapunanku karqan?
Manan (leey Números 18: 19, 21, 24).
Levitakunaqa ‘ pagonkuta hinan ’ “Israel runakunaq diezmonkunata ” chaskiqku, otaq llapa cosechasqankumanta uywankuq wachasqanmantapas pachakmanta chunka kaqta.
Levitakunataq llapa chaskisqankumanta chunkaman t’aqaspa huk kaqta aswan allinninta sacerdotekunaman qollaqkutaq (Núm. 18: 25 - 29).
* Sacerdotekunaqa yupaychana wasipaq israelitakuna “[Diospaq] t’aqasqan llapa ofrendakunatan ” chaskillaqkutaq.
Sacerdotekunaqa tukuy necesitasqankuta Diospa qonanpin suyakunanku karqan.
Hinaspapas Kamachikuy Simipin kamachikunman karqan llapa familiakuna huk diezmota t’aqaspa sapa wata huñunakuykunaman rispa gastonkupaq apanankupaq (Deu.
14: 22 - 27). Ichaqa qanchis wata ukhupin sapa kinsa, sapa soqta wata tukuyta yupaychana wasipi llapa wakchakunapaq levitakunapaqwan chay t’aqasqankuta saqenanku karqan.
¿Imaynapin chay kanan karqan Levitakunapaqwan?
“Mana herenciayoq, mana hallp’ayoq ” kasqankurayku (Deu.
14: 28, 29).
Manataq levitakunaq hallp’anku karqanchu chayqa, ¿maypin tiyarqanku?
Manataq levitakunaq hallp’anku karqanchu chayqa, ¿maypitaq tiyarqanku?
Israelitakunatan Dios nirqan hallp’ankumanta tawa chunka pusaqniyoq llaqtakunata campoyoqta qonankupaq, chaykunamantan soqta pakakunapaq llaqtakuna karqan, chaypin tiyarqanku yupaychana wasipi mana llank’aspaqa (Núm.
35: 6 - 8).
Diosmi tukuy tiemponkuwan serviqkunaman tukuy necesitasqankuta qoq.
¿Imaynatan paykuna rikuchinkuman Jehová Dios herencianku kasqanta?
Tukuy necesitasqankuta Dios qonanpi confiaspa.
¿Imaynatan levitakuna rikuchinanku karqan Dios herencianku kasqanta?
Mayninqa wakin israelitakunan diezmonkuta mana qoqkuchu.
Manaña paykunapaq ima castigopas karqanchu chaypas, sasachakuykunapin levitakunapas sacerdotekunapas rikukuqku.
Chaymi sucederqan Nehemiaspa tiemponpi.
Chhaynapi rikukuspan yupaychana wasipi llank’anankuta saqespa campokunata llank’aq lloqsiqku kawsanankupaq (leey Nehemías 13: 10).
Levitakuna Diosta tukuy tiemponkuwan servishanallankupaqqa llapa israelitakunan Diosta kasukuspa kawsanankupaq necesitasqankuta qonanku karqan.
Chaymi levitakunaqa Diospi, paypa kamachikusqanpi ima hap’ipakunanku karqan.
Diostan herenciankuta hina rikurqanku
¿Ima iskayaypin Asaf tarikurqan?
Llapa levitakunapaqña Dios herencianku karqan chaypas, wakin levitakunan niqku: “Señor Diosmi ñoqapaqqa lliw imaymanay ”, nispa.
Chayta nispan rikuchiqku Dios sonqo kasqankuta paypi hap’ipakusqankutapas (Lam. 3: 24).
Hukninmi karqan Asaf, 73 Salmota qelqaq.
Chay Salmota qelqaq piña karqan chaypas, payqa sonqonpin iskayarqan millay runakunaq allinyasqankuwan. Paykunata envidiakuspan nirqan: “Yanqan sonqoyta ch’uyayachini, makiytapas tukuy mana allinmanta mayllikuni ”, nispa.
Payqa qonqapusqan Diosta serviypas herencianku kasqanpas hatun saminchay kasqanta.
Ichaqa ‘ Diospa ch’uya wasinman haykuspan ’ pantasqanta reparakurqan (Sal.
73: 2, 3, 12, 13, 17).
9, 10.
¿Imaraykun Asaf nirqan: ‘ Diosmi [...] wiñaypaq herenciayqa ’ nispa?
Yupaychana wasipi tarikuspañan Asafqa Diospa yuyaykusqanta hina yuyaykurqan.
Askha cristianokunan Asaf hina tarikunku.
Diospa kamachinpi purisqankuta pisipaq qhawarispan kay pachapi qhapaq kaykunata munapayarqanku.
Ichaqa Diospa Siminta estudiaspa iñiqmasinkuwan huñukuspan mana allin yuyaykusqankuta saqepurqanku.
Asafqa repararqanmi qhepaman millay runakuna mana allin ruwasqankumanta mana allinllatataq cosechanankuta.
Saminchaykuna chaskisqanpi yuyaymanaspan repararqan makinmanta Dios pusashasqanta.
Chaymi nirqan: “Qanllawan kaspaymi manaña kay pachapi imatapas munanichu ”, nispa (Sal.
73: 23, 25).
Onqosqaña tarikunman pisikallpayanmanña otaq imapiña tarikunman chaypas payqa niqmi: ‘ Diosmi [...] wiñaypaq herenciayqa ’, nispa (leey Salmo 73: 26).
Jehová Dios amigon kasqanta, tukuy sonqowan servisqantapas mana qonqasqanpi yuyaykuspan sonqonpi “thak ” sientekurqan (Ecl.
7: 1).
Chaymi takirqan: “Aswan allinqa Diospa qayllanpi kayniymi.
Apu Señor Diosníy, qanmi pakakunayqa kanki ”, nispa (Sal.
73: 28).
Diosmi ñoqapaqqa lliw imaymanay nispaqa manan kawsananpaq lliw imaymana chaskisqallanpichu yuyaykusharqan.
Payqa yupaychana wasipi servisqanmanta Diospa amigon kasqanmantawanmi rimasharqan.
Diospa amigon kashanallanpaqqa Diospin hap’ipakunan karqan confianantaqmi karqan payta kasukuspa allin kananpi.
Pay hinan ñoqanchispas Diospi iñinanchis hap’ipakunanchispas.
¿Iman Jeremiasta llakichirqan?
¿Imatan Jehová Dios kutichimurqan?
Levita Jeremiaspas nillarqantaqmi: “Diosmi ñoqapaqqa lliw imaymanay ”, nispa.
Payqa Jerusalenpa qayllanpi levitakunaq tiyasqan Anatot hallp’apin tiyarqan (Jer.
1: 1). Jeremiasqa millay runakuna qhapaqyasqankumanta allin runakuna sasachakuykunapi tarikusqankumantan llakikurqan (Jer.
12: 1). Yacharqanmi Jehová Dios chanin kasqanta, chaymi Judá llaqtapi sucedesqanta qhawarispa Diosman quejakurqan.
¿Ima nispan Dios kutichimurqan?
Diosmi kamachirqan chay llaqta thunisqa kananmanta willananpaq, Diostaqmi chayta hunt’achirqan.
Chay willakuyta mana kasukuqkunaqa wañuchisqan karqanku, kasukuqkunatan ichaqa ‘ kawsayninta qespichirqan ’ (Jer.
21: 9).
12, 13. a) ¿Imaraykun Jeremías nirqan “Diosmi ñoqapaqqa lliw imaymanay ” nispa?
b) ¿Imaraykun llapankupas Diospi ‘ suyakunanku ’ karqan?
Judá llaqtaqa purunyachisqan qhepapurqan.
Chhaynapi tarikuspan Jeremiasqa Jehová Diospas tutayaqpi purichishanman hina sientekurqan, ‘ ñawpa p’unchaypi wañuqkuna hina ’ (Lam.
1: 1, 16; 3: 6).
Judiokuna millay ruwasqankumanta Diosman mana kutirikusqankuraykun llaqtanku thunisqa kapurqan.
Manaña chay sucedesqanmanta huchayoqchu karqan chaypas Jeremiasqa llakisqan kasharqan.
Llaqtapi qhepaq runakunatan Diospa ‘ munakuyninta ’ hina qhawarirqan, chay khuyapayakuyninqa ‘ sapa paqarmi mosoqyaq ’.
Profeta kasqanta hatun saminchayta hina qhawarispan nirqan: “Diosmi ñoqapaqqa lliw imaymanay ”, nispa (leey Lamentaciones 3: 22 - 24).
Israelitakunaqa mana imayoqmi qhepakapurqanku, llaqtankupas 70 watan purunyachisqa qhepanan karqan, chaymi paykunapas Jeremías hina Diospi suyakunanku karqan (Jer.
25: 11).
Jehová Diosllan paykunata yanapanman karqan. 70 wata qhepamanmi judiokunata llaqtanman kutichirqan chaypin yapamanta Diosta servirqanku (2 Cró.
36: 20 - 23).
Manan levitakunallapaqchu karqan
14, 15.
¿Pin Diosta herencianta hina rikullarqantaq?
¿Imarayku? Chhaynaqa, ¿levitakunallachu Diosta serviyta atirqanku?
Davidpas manaraq rey kashaspan Diosta nirqan: “Qanllan kay kawsaypiqa ima hayk’aypas kanki ”, nispa (leey Salmo 142: 1, 5).
Chay Salmota qelqashaspaqa enemigonkunamantan qaqa t’oqopi pakakusharqan.
Payqa iskay kutitan t’oqokunapi pakakurqan, hukta Adulam llaqtaq qayllanpi huktataq En - gadi ch’inneq qaqapi.
Hukninpin 142 Salmota qelqanman karqan.
Yachasqanchis hina, rey Saulmi wañuchinanpaq qatiykacharqan.
Chaymi Davidqa orqo qaqa - qaqapi pakakurqan (1 Sam.
22: 1, 4). Chaypin Davidqa sinchi llakisqa sapan rikukurqan (Sal. 142: 4).
Chaymi Diosmanta mañakurqan pakaykunanpaq.
16, 17. a) ¿Imaraykun David sinchi llakisqa tarikurqan?
b) ¿Piqpa yanapaynintan maskharqan?
142 Salmota David qelqashaspaqa yacharqanpasñachá uma sacerdote Ahimelec wañuchisqa kasqanta.
Ahimelecqa manan yacharqanchu Saúl Davidta wañuchinanpaq qatiykachashasqanta, chaymi yanapasqa ayqekunanpaq.
Chaymantan Saulqa kamachirqan Ahimelecta familiantawan wañuchinankupaq (1 Sam.
22: 11, 18, 19).
Chaymi Davidqa huchachakurqan Ahimelecpa wañusqanmanta.
Paypas wañuchinman hinan sientekurqan.
¿Pitaq mana huchachakunmanchu chaymanta? Hinaspapas yaqa - yaqañan Saúl wañuchinanpaq aypasharqan.
Chay qhepallamanmi rey kananpaq hawiqnin profeta Samuel wañupullarqantaq (1 Sam.
25: 1). Chaywan sinchitaña David llakikurqan chaypas, yuyashallarqanmi Jehová Dios yanapaqnin kasqanta.
Manaña levitachu karqan chaypas, Israel llaqtapi kamachikunanpaqmi akllasqa karqan (1 Sam. 16: 1, 13).
Chaymi tukuy sonqowan Diosmanta mañakuspa paypa yanapayninta maskharqan.
Chaytan ñoqanchispas ruwananchis, sichus Diosta herencianchista hina pakakunanchista hina rikusun chayqa, yanapawasunmi tukuy almanchiswan servinapaq.
¿Imaynapin ñawpaq tiempopi Dios serviqkunapaq Jehová Dios herencianku karqan?
Kay estudiopin yacharqanchis David, Leví ayllu, huk israelitakunapas Diosta herenciankuta hina rikusqankuta.
Arí, paykunaqa huk llank’aytan Diosmanta chaskirqanku, Diospa yanapananta pakaykunantawan suyakuspataq chayta hunt’arqanku.
Ñoqanchispas Jehová Diostan herencianchista hina rikusunman.
Chaymi qhepa estudiopi yachasun imatan chaypaq ruwananchis kasqanta.
Sacerdotekunata Jehová Dios imayna qhawarisqanmanta astawan yachanaykipaq qhawariy Perspicacia para comprender las Escrituras 2 volumen, 890, 891 paginakunata.
• ¿Imaraykun Leví ayllu nirqan Jehová Diosmi kaqniykuqa nispa?
• ¿Imaynatan Asaf, Jeremías, Davidpas rikuchirqanku Jehová Dios herencianku kasqanta?
• ¿Imaynan kananchis Dios herencianchis kananta munaspaqa?
[8 paginapi willakuy]
Levitakunaq herenciankuqa manan hallp’achu karqan, aswanpas Diosta serviymi
[7 paginapi dibujo]
¿Imaynapin levitakunapaq sacerdotekunapaqpas Jehová Dios herencianku karqan?
[9 paginapi dibujo]
¿Iman Asafta yanaparqan Diosta herencianta hina rikunanpaq?
¿Jehová Dioschu herencianchis?
“Diospa qhapaqsuyunta chanin - kaynintawan ñawpaqtaqa maskhaychis, payqa tukuy chaykunatapas qosunkichismi. ”
1, 2. a) Gálatas 6: 16 textopi nisqanman hina, ¿pikunan kanku ‘ Diospa cheqaq Israel llaqtan ’?
b) ¿Pikunan kanku Mateo 19: 28 textopi ‘ Israelpa chunka iskayniyoq ayllun ’?
¿IMATAN yuyaykunchis Bibliapi Israel simita leespa?
Yaqapaschá Isaacpa churin Jacobpi hinallataq miraynin chhayna sutichakusqanpipas.
Bibliapin chay sutiwan reqsikullantaq ‘ Diospa cheqaq Israel llaqtanta ’.
Paykunatan Dios santo espiritunwan akllarqan hanaq pachapi reykuna sacerdotekuna kanankupaq, llapanpiqa 144.000 kanku.
Ichaqa Mateo 19: 28 textopin huk hinamanta rimashan ‘ Israelpa chunka iskayniyoq ayllun ’ nispa.
Chaymanta t’aqwirisun. Jesusmi nirqan: “Tukuy imapas mosoqyachisqa kaqtinmi, Runaq Churin kamachikuy qhapaq tiyananpi tiyaykuqtin, qankunapas ñoqawan purisqaykichisrayku chunka iskayniyoq tiyanakunapi tiyaykullankichistaq, Israelpa chunka iskayniyoq ayllunta juzgaspa kamachinaykichispaq ”, nispa.
¿Pikunan kanku ‘ Israelpa chunka iskayniyoq ayllun ’?
Paykunaqa kay pachapi wiñaypaq tiyaq runakunan kanku, paykunaq allinninpaqmi 144.000 akllasqa cristianokuna juzganqaku.
3, 4.
¿Ima ejemplotan qowanchis akllasqa cristianokuna?
Akllasqa cristianokunaqa ñawpaq tiempopi Leví runakuna sacerdotekuna hinan mana suyankuchu Dios kay pachapi hallp’ata qonanta.
Aswanpas paykunaq herencianqa Diosta servisqankun (Núm.
18: 20). Paykunaqa anchatan valoranku servicionkuta.
Chaytan ruwashallanqaku Apocalipsis 4: 10, 11 textopi nisqan hina, hanaq pachapi reykuna sacerdotekuna hina Jesuswan kuska llank’aspa. Kay tiempopiqa Jehová Diosmi herencianku, kaqllataqmi hanaq pachapipas kanqa (Eze.
44: 28).
Kay pachapiraq kashaspa, ¿imaynatan rikuchinku Jehová Dios herencianku kasqanta?
Imayna kawsasqankuwanmi rikuchinku payta serviy ancha importante kasqanta, kasukunkun kamachikuyninkunata Cristoq sacrificionpitaq iñinku.
Chhaynapin ‘ Diospa waqyasqan kasqankupi paypa akllasqan kasqankupipas allin takyasqa kashanku ’.
Manan llapankuchu allin kallpayoq qhali kashanku ichaqa manan chayraykuchu pisikallpayanku ima ruwayninkupipas, aswanpas tukuy atisqankutan ruwanku Dios serviyninkupi.
Paykunaqa allin ejemplon kanku kay pachapi wiñay kawsayta suyakuqkunapaq.
¿Imatan ruwananchis Jehová Dios herencianchis kananpaq?
¿Imaraykun chay ruway sasa?
Jesusmi nirqan: “Pipas qhepayta hamuyta munaqqa, pay kikinta negakuchun, hinaspa [‘ k’aspipi ’] ñoqarayku ñak’arishaq hina ñak’arispa qhepayta hamuchun ”, nispa.
Llapa cristianokunan chay nisqanman hina kawsananchis Dios herencianchis kananpaq.
Kay pachapi wiñay kawsayta suyakuq askha runakunan chhaynata tukuy sonqo Diosta servishanku, Cristotapas qatikushanku.
Kallpankuta mana mich’akuspan tukuy atisqankuta llank’ashanku.
Askhan imachus necesitasqallankuwan kawsanku precursor regular kanankupaq, wakintaq askha killakuna precursor auxiliar kanku.
Wakintaq manaña precursorchu kanku chaypas, tukuy atisqankuta predicashanku.
Paykunaqa María hinan kanku, payqa q’apaq hawinawanmi Jesusta hawirqan.
¿Imaynatan chay ruwasqanta Jesús qhawarirqan?
Kay warmiqa ima atisqantan ruwan, ” nirqanmi.
Ichaqa Saqraq kamachisqan pachapi kawsasqanchisraykun sasa ñoqanchispaq chayta ruway.
Hinaña kaqtinpas manan hark’awasunchu tukuy atisqanchista Diospaq llank’ananchista nitaq paypi confiananchistapas.
Chaypaq tawa ruwaykunamanta qhawarisunchis.
Diospa Gobiernonta ñawpaqta maskhana
a) ¿Imaraykun Diosta mana serviq runakunaq herencian ‘ kay pacha kaqkunalla ’?
b) ¿Imaraykun David hina yuyaykunanchis?
Jesusmi qatikuqninkunata yachachirqan Diospa Gobiernonta chanin - kaynintawan ñawpaqtaqa maskhanankupaq.
Diosta mana serviq runakunaq “kaqninqa kay pacha kaqllan ” (leey Salmo 17: 1, 13 - 15).
Kamaqninkumanta yuyarinankumantaqa qolqeyoq kayllapin afanakunku, familiayoq kaypi, wawankuman herenciata saqenankupaqwan.
Ñoqanchismi ichaqa David hina kayta munanchis.
Paypaqqa Diospa ‘ sumaqpaq hap’isqan ’ kaymi aswan importante karqan, chaytan qhepaman churin Salomón nillarqantaq (Ecl.
7: 1) Asaf hinan Davidqa kikin kawsayninpi rikurqan Jehová Diospa amigon kay ancha importante kasqanta ancha kusikuyta apamusqantapas.
Kaqllatataqmi kay tiempopi askha cristianokunapas yuyaykunku.
Jehová Diostan herenciankuta hina qhawarinku, chayraykun llank’ayninkuta saqespa espiritual ruwaykunata ñawpaqman churanku.
¿Ima saminchaytan chaskirqan huk iñiqmasinchis Diospa Gobiernonta ñawpaqta maskhasqanrayku?
República Centroafricana nacionpi tiyaq Jean - Claude umalliq iñiqmasinchismanta rimasun, payqa kinsa wawayoq casado cristianon.
Huk p’unchaymi jefen nirqan llank’anan horariota cambiananpaq, willarqanmi semanantin seis y media ch’isinmantapacha sapa p’unchay llank’ananpaq.
Chay nacionpiqa manan ancha llank’ana tarikunchu, chaymi yaqa llapa runakuna ima atisqankuta ruwanku mana qarqochikunankupaq.
¿Imatan ruwarqan Jean - Claude?
Jefentan nirqan llank’ananmantapas familianta espiritualpi yanapanan kasqanta, hinallataq iñiq t’aqanta qhawarinantapas.
Ichaqa jefenmi nirqan: “Qanqa suerteyoqmi kanki llank’anaykipaq, chayrayku warmiykita, wawaykikunata sasachakuyniykikunatawan qonqaspa empresapi llank’anaykiman qokuy.
Qanña decidiy llank’anaykiwanchu icha religioniykiwanchu qhepakunki chayta ”.
¿Imatan ruwasunman karqan chhaynapi tarikuspa?
Jean - Claude iñiqmasiqa seguron kasharqan mana llank’anayoq qhepakuqtinqa Jehová Dios yanapananta.
Chayraykun decidikurqan espiritual ruwayninkunata hunt’ashanallanpaq, familiantataq Diospa yanapayninwan cuidananpaq.
Huñunakuyninmanqa kaqllatan rirqan, chaymantataq empresaman ripunanpaq alistakurqan, payqa manan yacharqanchu llank’ananpi chaskillankumanchus chayta.
Chayllamanmi celularninman waqyamuspa willarqanku jefenta qarqopusqankuta.
¡Iñiqmasinchisqa llank’anallayoqmi kasharqan!
8, 9.
¿Imaynatan levitakuna, sacerdotekuna hina rikuchinchis Dios herencianchis kasqanta?
Askha cristianokunan llank’anankumanta sasachakuypi tarikuspa tapukunku: “¿Imawanmi familiayta uywasaq mana llank’anayoq qhepakuspa? ”, nispa.
Chhaynapiña tarikurqanchis otaq manaña chaypas, cristianokunaqa yachanchismi Jehová Dios payta herencianta hina qhawariqkunata mana hayk’aqpas saqesqanta.
Yaqapaschá kikin kawsayninchispi rikurqanchis Jesuspa promesan cheqaqpuni kasqanta, paymi nirqan: “Diospa qhapaqsuyunta [‘ gobiernonta ’, NM] [...] ñawpaqtaqa maskhaychis, payqa tukuy chaykunatapas qosunkichismi ”, nispa.
Arí, tukuy sonqo serviqtinchisqa Diosqa manan mikhunatapas p’achatapas faltachiwasunchu.
Yachasqanchis hina, Leví aylluqa manan hallp’ata chaskirqanchu.
Paykunaqa Dios serviyllamanmi qokuqku chaymi Dios paykunataqa cuidarqan.
Kaytan prometerqan: “Ñoqan [...] kaqniykipas herenciaykipas kani ”, nispa (Núm.
18: 20).
Diospa chanin - kayninta ñawpaqta maskhana
10, 11.
¿Imaynapi tarikuspan wakin cristianokuna rikuchirqanku Dios herencianku kasqanta?
Jesusqa qatikuqninkunatan yachachillarqantaq Diospa chanin - kayninta ñawpaqta maskhanankupaq.
Chayraykun imachus allin imataqchus mana allin kasqanta decidinapaqqa, Diospa nisqanman hina akllananchis, manataq runakunaq yuyaykusqanman hinachu (leey Isaías 55: 8, 9).
Kaypi yuyaykusun: manaraq cristiano kashaspan wakin iñiqmasikuna llank’arqanku otaq venderqanku tabaco nisqata, hinallataq fabricarqanku otaq venderqanku guerrapaq armakunata.
Wakintaq guerrapi maqanakunankupaq hukkunata entrenaqku. Ichaqa Bibliata estudiaspan chay llank’ayninkuta saqepurqanku, hinan bautizakurqanku (Isa.
2: 4; 2 Cor.
7: 1; Gál.
5: 14).
Paykunamanta hukninmi Andrew iñiqmasinchis karqan.
Payqa ancha allinpaqmi llank’ananta qhawarirqan, ichaqa saqepurqanmi guerraman riywan tupasqanrayku.
Payqa Diospa chanin - kaynintan ñawpaqman churayta munarqan.
Mana llank’anayoq kapuqtinqa wakin killakuna wawankunata mikhuchinallanpaqmi qolqen ayparqan.
Levitakuna hinan tarikurqan, paykunaqa manan ima hallp’atapas chaskirqankuchu llank’anankupaq.
Andrewqa Diospi confiaspan huk llank’ana maskhaq rirqan.
¿Imaynapin familian tarikurqan chaymantapacha?
‘ Diospa atiyninqa [manan] pisiyarqanchu ’ paykunata yanapananpaq (Isa.
59: 1). Chaymantapas Andrewqa esposanpiwan necesitasqallankuwan kawsasqankuraykun tukuy tiemponkuwan Diosta servinku.
Andrewmi nin: “Mayninpiqa llakikurqaykun wasimanta, qolqemanta, mana qhali kasqaykumanta kurakña kasqaykumantapas.
Ichaqa Jehová Diosqa yanapawarqankupunin.
[...] ñawpa kawsayniykumanta esposaypiwan yuyaymanaspan reparayku mana imapas Jehová Diosta serviy hinaqa kasqanta ”, nispa (Ecl.
12: 13).
* ¿Imatan necesitanchis Diospa chanin - kayninta ñawpaqta maskhanapaq?
Llaqtaykimanta huk experienciata willay.
Llapanchismi tapukunanchis: “Sasachakuykunapi tarikuspay, ¿maskhashallaymanchu ñawpaqta Diospa chanin - kayninta? ” nispa. Jesuspa nisqan hina, ‘ huk mostaza ruru hinallapas iñiyninchis kanman chayqa, huk orqotan nisunman: Kaymanta haqayman suchuriy, nispa, hinan suchunman.
Iñiqtinchisqa manan imapas mana atikuqqa kanmanchu ’. ¿Sasachu ñoqanchispaq chay promesanpi creey?
Chhayna kaqtinqa, huk iñiqmasinchiskunatan tapusunman imaynatachus Jehová Dios yanaparqan chayta.
Experienciankuta uyariyqa iñiyninchistan kallpachanqa.
Espiritualpi Diospa qowasqanchista agradecekuna
¿Imapin confianku Diosta servinankupaq kallpachakuqkuna?
Jehová Dios serviyninkuta valoraqkunaqa levitakuna hinan yanapayninpi confianku.
Diosqa yanapanqan kawsanankupaq necesitasqankupi, hinallataq espiritualpipas.
Davidpi yuyaykusun, qaqa t’oqopi kashaspapas chaskirqanmi Diospa yanapayninta.
Ñoqanchispas pay hinan Diospi confiananchis manaña sasachakuyninchiskunata imayna allichayta atispapas.
Asafpa ejemplontapas manan qonqananchischu, payqa ‘ Diospa ch’uya wasinman haykuspan ’ llakikuyninkunamanta huknirayta yuyaykurqan (Sal.
73: 17). Chhaynatan ñoqanchispas Jehová Diosman asuykuspaqa kallpata hap’isun.
Chhaynapin rikuchisun imaña kaqtinpas Dios serviyta valorasqanchista, payta herencianchista hina qhawarisqanchistapas.
14, 15.
¿Imaynatan chaskinanchis Bibliamanta ima yachachikuypas sut’inchakuqtin, imarayku?
Mayninpiqa allin yuyayniyoq hunt’aq kamachin sut’inchawanchis ‘ Diospa ukhu sonqonta ’ otaq allin t’aqwina yachachikuykunata.
Pedro hinan qhawarinchis. Huk kutinmi runakunata Jesús nirqan: “Runaq Churinpa cuerponta mana mikhuspaykichisqa, yawarnintapas mana ukyaspaykichisqa manan kawsayniyoqchu kankichis ”, nispa.
Chay nisqanta mana entiendespan wakinqa nirqanku: “Sinchi sasan kay yachachikuyqa, picha chaykunata entiendeyta atikunmanpas ”, nispa.
Chaymantapachan Jesusta askha uyariqkuna “qhepaman kutipurqanku, manañataq paywan purirqankuñachu ”.
Pedron ichaqa nirqan: “Señor, ¿pimantaq risaqku?
Qanpa rimasqaykikunaqa wiñay kawsay simikunan ”, nispa.
Apóstol Pedroqa manan allintachu entienderqan Jesuspa nisqanta, ichaqa manan chayraykuchu iskayyarqan, payqa yacharqanmi Cristowan Dios yachachikuyninkunata sut’inchashasqanta.
Ñoqanchisrí, ¿imaynatan qhawarinchis yachachikuyta sut’inchakuqtin?
¿Entiendenchischu Bibliaq nisqanman hina imarayku sut’inchakamusqanta? (Pro. 4: 18.)
Qallariy siglopi Berea llaqtamanta runakuna hinan kananchis, “paykunan Diospa siminta tukuy sonqo chaskikurqanku, chaykunaqa hinapunichus kasqantataq Diospa Simin Qelqakunapi sapa p’unchay t’aqwirqanku ”.
Paykunaq ejemplonta qatikuspaqa astawanmi Dios serviyninchista valorasun hinallataq payta herencianchista hina qhawarisqanchistapas.
“Señorpi iñiqwanpuni ” casarakuna
¿Imatan ruwananchis 1 Corintios 7: 39 textota hunt’anapaq, chhaynapi Dios herencianchis kananpaq?
Wakin cristianokunaqa “Señorpi iñiqwanpuni ” casarakuy nisqa kamachikuyta respetaspan Diosta kasukunku, chayraykuña soltero qhepakapunkuman chaypas.
Paykunataqa Diosmi munakuspa uywanqa chaypin confiananku.
Chaymantapas sapanku sientekuspanku pisikallpayaspankupas Diospa yanapaynintan maskhananku, willakunankutaqmi ima llakikuyninkutapas.
Chaytan Davidpas ruwarqan, nirqanmi: “Paymanmi llakipakuyniyta rimarini, paymanmi llaki - phutiyniyta willakuni ”, nispa (Sal. 142: 1 - 3).
Profeta Jeremiaspas mayninpiqa chhaynatachá sientekurqan, payqa sapallanmi askha watakuna Diosmanta willarqan.
Dios nos habla mediante Jeremías nisqa libropi, 8 capitulopin paymanta astawan willakushan.
¿Imatan huk iñiqmasinchis ruwan sapallan sientekuspa?
Mamitayqa manan Testigochu, chaymi munarqan piwanpas casarakunayta.
Ichaqa tapurqanin: ‘ Sichus pipas casarakunaypaq niwaqtin hina casarakusaq, hinaspa mana kusisqachu kawsasaq chayri, ¿qanchu sasachakuypi tarikuqtiy yanapawanki? ’ nispa.
Tiempowanqa allin llank’anayoq kasqayta, ñoqa kikiy mantenekuy atisqayta, kusisqa kawsasqaytapas reparaspan manaña imaniwarqanpasñachu ”, nispa.
¿Imatan kay iñiqmasinchis ruwan sapallan sientekuspa?
Paymi nin: “Jehová Diospin pakakuni, payqa manan hayk’aqpas saqerpariwanchu ”, nispa.
¿Iman yanaparqan Diospi confiananpaq?
Paymi nin: “Mañakuymi yanapawan Diosqa cheqaq kasqanta qhawarinaypaq, hinallataq cuidawaqniyta hina rikunaypaqpas.
¿Imaynan mana kusisqachu sientekuyman tukuyta kamaq Reywan amigontin kaspa? ”
Payqa yachanmi ‘ aswan kusisamiyoqqa qoq chaskiqmantaqa ’, kasqanta.
Chaymi nin: “Hukkunatan yanapani manan imatapas qowanankuta suyaspalla.
Mayninpin yuyaykuni: ‘ ¿Imatan hukkunapaq ruwapuyman? ’
nispa, chhaynapin kusisqa sientekuni ”, nispa.
Chay cristianaqa anchatan valoran Jehová Dios serviyta herencianta hina qhawariytapas.
¿Imaynapin Diospa herencian kasunman?
Sapankapas imaynapiña kawsayninchispi tarikusunman chaypas, atisunmanmi Diosta herencianchista hina qhawariyta.
Chhaynapin llaqtallanpi kashasun.
Hinaspapas ñawpa tiempopi serviqninkuna hinan kusisqa kasun, ñoqanchispaqpas manan Jehová Diosllachu herencianchis kanqa, aswanpas Diospa herencianmi kallasuntaq (leey Deuteronomio 32: 9, 10).
May allinmi kayta yachayqa: ¡payqa Israel llaqtata hinan sapankanchista cuidawasun paypa kaqninta hina! (Sal.
17: 8.)
Qhaway, 2009 wata noviembre killa ¡Despertad!
revistata, 12 - 14 paginakunata.
¿Imatan yacharqanchis?
Willay, imaynapin Jehová Dios herencianchis kanman:
• Diospa Gobiernonta chanin - kaynintawan maskhaspa
• Espiritualpi Diospa qowasqanchista agradecekuspa
• “Señorpi iñiqwanpuni ” casarakuymanta kamachikuyta respetaspa
[13 paginapi willakuy]
Dios serviyninchista ñawpaqman churaqtinchisqa paymi herencianchis kanqa
[15 paginapi foto]
Jeremiaspa ejemplonmi kallpachawanchis
“Phawananchis carrerapi aguantaspa phawasun ”
“Phawananchis carrerapi aguantaspa phawasun. ”
1, 2.
¿Imawanmi Pablo tupanachirqan cristianokunaq kawsayninta?
SAPA watanmi askha nacionkunapi organizanku carrerapi phawaykunata.
Chaypiqa allin phawaqkunallan ganay yuyaywan phawanku, ichaqa yaqa llapankun maychus chayanaman chayanallankupaq phawanku.
Bibliaqa askha hawapin cristianokunaq kawsayninta tupanachin carrerapi phawaqkunawan.
Corinto llaqtapi cristianokunaman ñawpaqkaq cartanta qelqaspan apóstol Pablo nirqan: “Qankunaqa yachankichismi estadiopi llallinakuspa phawaqkunaqa llapallanku phawasqankuta, ichaqa hukllan premiota chaskin.
Qankunapas phawashaq hina kawsaychis premiota chaskinaykichispaq ”, nispa.
¿Imatan Pablo qhawarichisharqan huk phawaqlla ganaqmanta rimaspa?
Chaywanqa manan Pabloqa nisharqanchu chay cristianomanta huklla wiñay kawsay premiota chaskinanta.
Chhayna kaqtinqa yanqapaqmi kanman karqan hukkunaq kallpachakusqanku.
Chhaynaqa, ¿imatan yachachiyta munarqan?
Phawaqkunaq ejemplonta qatikunankupaqmi, paykunaqa sapankankun allinta entrenaqku, ganay yuyaywantaq tukuy sonqo phawaqku.
Chhaynata kallpachakunankupaqmi Pabloqa iñiqmasinkunata nisharqan, huk carrerapipas kawsayta chaskikunankupaq phawashankuman hina.
Chhaynapin wiñay kawsay premiota chaskinkuman.
Ichaqa chay carrerapi phawaspa llapa chayaqkunan premiotaqa chaskinku.
¿Imapin yuyaykunanchis kawsayta chaskinapaq phawashaqkuna?
Chay simikunaqa anchatan kallpachawanchis kawsayta chaskinapaq phawashaqkunataqa.
Hanaq pachapaqña otaq kay pachapi tiyananchispaqña premionchis chaypas, ancha valorniyoqmi manataqmi chinkachiyta munasunmanchu.
Yachanchismi karuta phawananchis kasqanta, ñanpitaq sasachakuykuna, imapas distraewaqninchis otaq ima peligropas kananta.
Hinaspapas wakinqa phawashaspan pisikallpayapunku, sayapunku otaq manaña phawapunkuchu.
¿Ima sasachakuykunan kanqa?
¿Imaynapin chaykunaman mana urmasunmanchu?
¿Imatan ruwasunman maychus chayanakama phawaspa premiota chaskinapaq?
Atipanapaqqa aguantananchismi
¿Imamantan Pablo rimallarqantaq Hebreos 12: 1 textopi?
Qhepamanmi Pabloqa Judeapi, Jerusalén llaqtapi hebreo cristianokunaman qelqaspa rimallarqantaq carrerapi phawaqkunamanta (leey Hebreos 12: 1 *).
Chaypin kallpacharqan phawasqanku carrerata ama saqenankupaq, imayna atipanankutapas.
Chaypi yuyaychasqankunamanta yachayqa anchatan yanapawasunman. Ichaqa ñawpaqta qhawarisun imarayku chay cartata apachisqanmanta, imayna runa kanankupaq kallpachasqanmantawan.
¿Imaynatan religionpi humalliqkuna cristianokunata tratarqanku?
Qallariy siglopi cristianokunaqa imaymana sasachakuykunapi llakikuykunapin tarikurqanku, astawanqa Jerusalén, Judéa llaqtakunapi.
Religionpi umalliqkunan paykunata ñak’arichiqku imaymana kamachikuykunata churaspa.
Ñawpaq watakunan Jesusta gobierno contra sayariymanta tumpaspa, suwata hina wañuchirqanku.
Qatikuqninkunatapas millaytan tratallarqankutaq.
Hechos libron willashan imakunata paykuna contra ruwasqankuta, chaykunaqa sucederqan 33 wata Pentecostés fiesta qhepallatan.
¡Chay tiempopiqa sasapunin karqan cristiano kayqa!
¿Imayna tiempopin hebreo cristianokuna kawsasharqanku?
Chay cristianokunaqa judío runakunaq tukupunan tiempopiñan kawsasharqanku.
Jesusmi willasqa chay llaqta chinkachisqa kananta, hinallataq Jerusalén llaqta manaraq chinkachisqa kashaqtin imakuna sucedenanta, imakunata ruwaspa chaymanta salvakunankutapas (leey Lucas 21: 20 - 22).
Paykunaqa makillan kasukunanku karqan kay nisqanta: “Cuidakuychis qankuna kikiykichista, paqtataq sonqoykichis rumiyanman viciokunawan, machaywan, kay kawsaypa llakichikuyninwan, chaytaq Runaq Churin kutimunan p’unchay qonqaylla hap’isunkichisman ”, nispa.
¿Imaraykun wakin cristianokuna manaña tukuy sonqochu phawarqanku otaq sayk’upurqanku phawasqankupi?
Hebreo cristianokunaman Pablo qelqaqtinqa ñan yaqa 30 wataña pasasqa Jesuspa willasqanmantaqa.
¿Imaynapin chay tiempopaq tarikusharqanku?
Wakinqa imaymana ruwaykunapin afanasqa kasharqanku, manataqmi iñiyninkupi allin takyasqachu kasharqanku.
Wakinqa Diosta mana serviq runakuna hinallan kawsayta munarqanku.
Yaqapaschá yuyaykurqanku pisillatapas Diosta servisqankupi, atisqankuman hina Kamachikuy Simi hunt’asqankupipas.
Chaymantapas wakin cristianokunaqa iñiq t’aqapi Kamachikuy Simiq hunt’akunanta munaqkunaq nisqantan kasurqanku, otaq religionpi costumbrekunaman hina ruwaqkunaq nisqanta ruwarqanku.
¿Imaynatan Pablo yanapanman iñiyninkupi allin kanankupaq, phawananku carrerapi phawashanallankupaqpas?
9, 10. a) ¿Imanispan Pablo kallpacharqan Hebreos 10 capituloq tukuyninpi?
b) ¿Imaraykun Pablo ñawpaqpi iñiyniyoq ‘ testigokunaq ’ ruwasqanmanta rimarqan?
Diospa yuyaychasqanmi Pablo hebreo cristianokunata kallpacharqan.
Hebreos cartapin 10 capitulopi rimarqan, ‘ Moisespa kamachikuy siminqa hamuq allinkaqkunaq llanthun hinalla kasqanmanta ’, chaypin sut’incharqan Cristoq sacrificion ancha valorniyoq kasqanta.
Chay capituloq tukuyninpin nirqan: “Qankunaqa anchatapunin pacienciakunaykichis Diospa munayninta ruwanaykichispaq, ahinapi paypa prometesqanta chaskinaykichispaq. [...]
‘ Kunallanmi usqhayllan, chay hamunanpaq kaqqa hamunqa, manan tardamunqañachu ’ ”, nispa.
Chay qhepamanmi Hebreos 11 capitulopi allinta sut’inchan imachus Diospi iñiy kasqanta.
Chaypin willan ñawpaq tiempopi allin iñiyniyoq qharikunamanta warmikunamantapas.
Paykunamanta rimaspaqa manan aguantaytaqa qhepamanchu churasharqan.
Aswanpas yuyarichirqanmi valorwan, anchata kallpachakuspa iñiyninkuta rikuchinanku kasqanta.
Payqa yacharqanmi ñawpa tiempopi Diosta serviq runakunaq ejemplon paykunata kallpachananta, chhaynapi imaymana sasachakuykunata atipanankupaq.
Chay iñiyniyoq runakunaq ruwasqanmanta rimasqan qhepamanmi nirqan: “Phuyu hina ancha askha testigokunataq muyuriqninchispi kashan chayqa, ñoqanchispas tukuy llasa q’epita, usqhaylla mayt’uwaqninchis huchatapas wikch’uspa, phawananchis carrerapi aguantaspa phawasun ”, nispa.
‘ Phuyu hina ancha askha testigokuna ’
¿Imapin yanapawanchis ‘ phuyu hina ancha askha testigokunamanta ’ yachay?
‘ Phuyu hina ancha askha testigokunaqa ’ manan yanqa qhawaqkunallachu kanku.
Paykunaqa manan carrerata qhawanallankupaqchu otaq partidonkumanta phawaq runa gananqachus chayta qhawanallankupaqchu estadiopi kashanku, aswanpas phawaqkunata kallpachanankupaqmi.
Paykunaqa allin phawaqmi karqanku, chayarqankutaqmi maychus chayanaman, chaymi allinta kallpachankuman.
Wañupurqankuña chaypas, Biblian rikuchin kallpachakuq kawsashaq runakunata hina.
Chayta yachay, ¿imapin yanapan chayllaraq phawaqkunata?
Kallpachanmi tukuy atisqankuta phawanankupaq aswan allin phawaq kanankupaqpas.
‘ Ancha askha testigokunaq ’ muyuykusqanmi kashanku, chaymi kallpachan paykunapas chay sasa phawayta atipanankupaq.
Ejemplonkupi yuyaymanasqankun kallpachanqa ‘ carrerapi aguantaspa phawanankupaq ’.
Chay yuyaychayqa allinpunin karqan qallariy siglopi hebreo crisitianokunapaq, ñoqanchispaqpas kaqllataqmi.
Pablon willarqan ñawpa tiempopi Diospa siervonkunamanta, ñoqanchispas paykuna hinan tarikunchis. Qhawarisunchis wakinninkumanta.
Noeqa manaraq hatun para chayamushaqtinmi tukukuy p’unchaykunapi kawsarqan.
Ñoqanchispas kay pachaq tukupunan p’unchaykunapin kawsashanchis.
Abrahamtapas Saratapas Diosmi kamachirqan llaqtankuta saqespa huk llaqtaman ripunankupaq, promesankuna hunt’akunankamataq payta yupaychananku karqan.
Moisesqa Prometesqa Hallp’aman viajaspan ch’inneq aqo pampapi imaymana peligrokunata askha watakuna atipanan karqan.
Ñoqanchispas mosoq pachaman purisqanchispin kay pachapi kaq peligrokunata atipananchis.
Chay iñiyniyoq qharikunamanta warmikunamanta yachayqa ancha allinpunin, chaypiqa imakuna atipasqankumanta, imayna kasqankumanta, mana allin ruwasqankumanta, imapi pisipasqankumantan yachasun.
¿Iman yanaparqan atipanankupaq?
¿Ima sasachakuypin Noé rikukurqan?
¿Iman yanaparqan atipananpaq?
Pabloq willasqan runakunata, ¿iman yanaparqan carrera phawasqankupi aguantanankupaq, atipanankupaqpas?
Noemanta yachasunchis (leey Hebreos 11: 7).
Jehová Diosmi prometerqan ‘ kay pachata para unuwan millp’uchispa, kay pachapi hayk’an kawsaqta [...] wañuchinanpaq ’ (Gén.
6: 17). ¿Imaraykun Pablo nirqan: ‘ Noepa manaraq rikusqankuna ’, nispa?
Manan hayk’aqpas chhayna paraqa chayarqanchu.
Diospa rimasqan hunt’akunanpi iñisqanrayku, chaymi Diospa kamachisqantaqa mana sasa hunt’anapaq hinatachu qhawarirqan.
Aswanpas ‘ Diospa tukuy kamachisqanman hinan ruwarqan ’ (Gén.
6: 22). Payqa arcata ruwaspan hunt’achinan karqan mikhuykunata, pastota, animalkunata.
Runakunaman predicananmantapas familiantapas yanapananmi karqan iñiyninkupi allin kanankupaq, chay ruwayqa manan facilchu karqan.
Diosqa samincharqanmi Noepa iñiyninta, aguantaspa ruwasqantapas chaymi paytapas familiantapas qespichirqan.
¿Ima sasachakuykunapin tarikurqanku Abrahamwan Sarawan? ¿Imatan ruwasqankumanta yachanchis?
‘ Phuyu hina ancha askha testigokuna ’ ukhupin Abrahamwan Sarawan kashallankutaq.
Paykunaqa Ur llaqtapin allinta kawsasharqanku, ichaqa lloqsinankun karqan, manataqmi yacharqankuchu qhepaman imakunapi tarikunankuta.
Chhayna sasachakuypi tarikuspapas allin iñiyniyoq, kasukuqmi karqanku.
Chaymi cheqaq Diosrayku chhayna ruwasqanmanta “llapa iñiqkunaq taytan ”, nispa sutichakun.
Pablon rimarqan wakin ruwasqankunamanta, uyariqninkunaqa allintan yacharqanku Abrahampa kawsayninmanta.
Chaywanpas rimasqanqa anchatan yanapawanchis, nirqanmi: “Llapan chay runakunaqa [Abrahampas familianpas] iñishaspallan wañukapurqanku Diospa prometesqan kaqkunata manaraq chaskishaspa, ichaqa iñiyniyoq kaspankun karullamanta chaykunata qhawarirqanku, hinaspa kusikurqanku.
Paykunataqa iñiyninku, Dioswan allinpi kasqanku iman yanaparqan phawasqanku carrerapi aguantanankupaq.
¿Iman Moisesta kallpacharqan kay pachapi kaqkunata saqenanpaq?
Moisespas ‘ phuyu hina ancha askha testigokuna ’ ukhupin kashan.
Qhapaq kaspa, allin qhawarisqa kaspa kawsananmantaqa ‘ Diospa llaqtanwan kuska muchuchisqa kaytan ’ munarqan.
Pablon nirqan: “Payqa samiyoq kaytan suyakusharqan [...].
Payqa mana rikuna Diostan rikushanmanpas hina qhawaspa qaqata sayarqan ”, nispa (leey Hebreos 11: 24 - 27).
Payqa manan ‘ pisi p’unchaykunalla huchaq kusichikuyninpi kawsananraykuchu ’ phawanan carrerata saqerqan.
Paypaqqa Diospas promesankunapas cheqaqmi karqan, chaymi sasaña karqan chaypas rikuchirqan aguantaq kasqanta.
Anchatapunin kallpachakurqan israelitakunata Egipto llaqtamanta horqomuspa Prometesqa Hallp’aman pusananpaq.
¿Imaraykun Moises mana pisiparqanchu Prometesqa Hallp’aman haykunanta Dios hark’aqtin?
Moisespas Abraham hinan mana rikurqanchu Diospa promesan hunt’akusqanta.
Prometesqa Hallp’aman haykunankupaqña kashaqtinkun Dios nirqan: ‘ Karullamantan qhawarinki Israel runakunaman qonay suyuta, manataqmi chay suyumanqa haykunkichu ’, nispa.
Chaymi Dios nirqan: ‘ Meriba unupin iskayniykichis huchallikurqankichis, Israel runakunaq qayllanpin mana ch’uya kasqayman hinachu yupaychawarqankichis ’, nispa (Deu. 32: 51, 52).
Chaywan, ¿pisiparqanchu, phiñakurqanchu Moisés?
Chaymi Israel llaqtata saminchaspa nirqan: “Israel, kusisamiyoqmi kanki. ¿Pitaq qanman aypasunkiman?
Kikin Señor Diosmi qespichirqasunki, paymi waqaychasunkipas yanapasunkipas, paymi llallinayki espadaqa ”, nispa (Deu.
33: 29).
¿Imatan chaykunamanta yachanchis?
17, 18. a) ¿Imatan yachachiwanchis ‘ phuyu hina ancha askha testigokunaq ’ kawsaynin?
b) ¿Imamantan yachasun qatimuq estudiopi?
‘ Phuyu hina ancha askha testigokunaq ’ kawsayninqa kaytan yachachiwanchis; Wiñay kawsay premiota chaskinapaqqa confiananchispunin Diospi, promesankunapipas.
Iñiyninchismi imamantapas aswan importante kawsayninchispi kanan.
Ñoqanchisqa manan kay pachapi runakuna hinachu imachus kaqnillanchispi hap’ipakunchis, aswanpas “mana rikuna ” Diosmantan rikushasunmanpas hina hap’ipakunchis, chaymi kallpachawanchis phawasqanchis carrerapi aguantanapaq.
Cristiano kawsayninchispi carrerapi phawanapaqqa kallpachakunanchismi.
Iñiyninchisman hina kawsayqa sasan, ichaqa llapanchispas atipasunmanmi.
Qatimuq estudiopin yachasun atipanapaq yanapaykunamanta.
[Uranpi willakuy] Hebreos 12: 1 (NM): “Chay hinaqa, phuyu hina ancha askha testigokunataq muyuriqninchispi kashan chayqa, ñoqanchispas tukuy llasa q’epita, usqhaylla mayt’uwaqninchis huchatapas wikch’uspa, phawananchis carrerapi aguantaspa phawasun ”.
¿Atiwaqchu kutichiyta?
• ¿Imaraykun Pablo rimarqan ‘ phuyu hina ancha askha testigokunamanta ’?
• ¿Imaynatan ‘ phuyu hina ancha askha testigokuna ’ yanapawanchis aguantanapaq?
• ¿Imatan yachanchis Noemanta, Abrahammanta, Saramanta, Moisesmantapas?
[19 paginapi dibujo]
Abrahampas Sarapas saqerqankun Ur llaqtapi allin kawsayninkuta
‘ Phawaychis [...] premiota chaskinaykichispaq ’
“Phawashaq hina kawsaychis premiota chaskinaykichispaq. ”
1, 2. a) ¿Imaynatan Pablo kallpacharqan hebreo cristianokunata?
b) ¿Ima yuyaychaytan Diosta serviqkuna chaskirqanchis?
PABLON hebreo cristianokunaman huk cartata qelqarqan, chaypin carrerapi phawaq runakunawan tupanachispa kallpacharqan wiñay kawsay carrerapi phawashanallankupaq.
Chaypin sut’ita rikuchirqan mana sapallankuchu phawasqankuta.
Paykunawanmi kasharqan ‘ phuyu hina ancha askha testigokuna ’, paykunaqa hunt’aq sonqo kaspa tukuy sonqonwan kallpachakuspanku iman tukurqankuña carrerapi phawayninkuta.
Chayta yuyariymi kallpachanman phawasqanku carrerapi mana pisipaspa phawashanallankupaq.
Ñawpaq estudiopin rimarqanchis hunt’aq sonqo ‘ phuyu hina ancha askha testigokunamanta ’.
Paykunan rikuchirqanku cheqaq iñiyqa atiyniyoq kasqanta, carrerapi phawaspa mana pisipaspa tukunankupaq yanapasqantapas.
¿Imaynatan ñoqanchispas atipasunman?
Pabloq kay yuyaychasqanta kasuspa, nirqanmi: ‘ Chay hinaqa [...] ñoqanchispas tukuy llasa q’epinchista, usqhaylla mayt’uwaqninchis huchatapas wikch’uspa, phawananchispaq kaq carrerapi aguantaspa phawasun ’, nispa.
¿Griego runakunamanta rimaspa imatan Pablo yachachiyta munarqan?
¿Iman ‘ tukuy llasa q’epinchista [...] wikch’uy?
Chayta entiendenapaqqa El mundo clásico: la epopeya de Grecia y Roma nisqa qelqan yanapawasun, chaypin nin: “Griego runakunaqa q’alallan ejerciciotapas competenciatapas ruwaqku ”, nispa.
Carrera phawaypipas kaqllatataqmi ruwaqku. * Chaypi phawaqkunaqa mana imapas llasananpaqmi llapa p’achankuta ch’utikuqku.
Kay tiempopi chaykuna ruwayqa p’enqakunapaqmi, ichaqa huk premio gananankupaqmi chayta ruwaqku. Chhaynaqa, ¿imatan yachanchis Pabloq nisqanmanta?
Phawasqanchis carrerapi wiñay kawsay premiota chaskinapaqqa, llapan llasa q’epinchiskunatan wikch’unanchis otaq wakillantapas.
Chay yuyaychayqa allinpunin karqan chay tiempopi kunanpas kaqllataqmi.
Ichaqa, ¿iman chay llasa q’epikuna?
‘ Tukuy llasa q’epinchista [...] wikch’usun ’
¿Ima ruwaykunapin Noepa tiemponpi runakuna afanasqa kasharqanku?
¿Ima ‘ llasa q’epikunata ’ wikch’unanchispaqmi Pablo niwashanchis?
Tukuy yuyayninchiswan, kallpanchiswan carrerapi phawanapaq hark’awaqninchiskunatan.
Hunt’aq sonqowan serviq Noepas chay llasa q’epikunatan wikch’urqan.
Kay pacha tiyasqanchistan Cristo tupanachirqan Noepa tiemponpi manaraq hatun para hamushaqtin runaq kawsayninwan, nirqanmi: “Imaynan Noepa p’unchayninkunapi karqan, chay hinallataqmi Runaq Churinpa kutimunanpaqpas kanqa ”, nispa.
¿Manchay nak’ariy chayamunanmantachu Cristo rimasharqan? Manan.
Aswanpas Noepa tiemponpi hina runakunaq imayna kawsasqankumantan (leey Mateo 24: 37 - 39).
Chay tiempopi runakunaqa manan Diosmanta yachayta munaqkuchu kamachikuyninkuna kasukuytapas.
¿Imallapin yuyaykuqku?
Mikhuyllapi, ukyayllapi, casarakuyllapin.
Jesuspa nisqan hina ruwayninkupin afanasqa kasharqanku, chaymi mana “imatapas repararqankuchu ” Noepa willasqanta.
¿Iman yanapawasun phawasqanchis carrerata tukunapaq?
Noepas familianpas askha ruwanayoqmi karqanku, ñoqanchispas tukuy necesitasqantan familianchisman qonanchis.
Chay ruwayqa tiempopaqmi, kallpapaqmi, astawanqa qolqe pisiqtinmi llakichiwasunman.
Chaymantapas cristianokunaqa predicananchismi, huñunakuykunapaq preparakunanchis, huñunakuyninchiskunaman rinanchis, iñiyninchistataqmi kallpachananchis sapallanchis, familianchiswanpas estudiaspa.
Noepas askha ruwanayoqmi karqan chaywanpas “Diospa tukuy kamachisqanman hina ruwarqan ” (Gén.
6: 22). Wiñay kawsay premiota chaskinapaqqa sayk’uchiwaqninchis llasa q’epinchiskunatan pisiyachinanchis, manataqmi huk q’epikunata yanqa yapakunachu.
6, 7.
Chhaynaqa, ¿ima ninantan Pablo nisharqan?
‘ Tukuy llasa q’epinchista [...] wikch’usun ’ nispa.
Manan llapa ruwananchiskunata saqenanchispaqchu kallpachawarqanchis.
Jesusmi niwarqanchis allin yuyaywan kawsanapaq, nirqanmi: “Ama llakikuychischu: ¿Imatan mikhusunchis, imatan ukyasunchis, imawantaq p’achakusunchispas?
Tukuy chaykunamantaqa mana iñiqkunallan llakipakunku, hanaq pacha Yayaykichisqa yachanmi tukuy chaykuna necesitasqaykichista ”, nispa.
¿Imatan kay textomanta yachanchis?
Kawsananchispaq necesitasqanchiskuna, p’achapas, mikhuypas huk llasa q’epi hinan kanman nishuta chaykunapi afanakusunman chayqa.
¿Imatan yachanchis, “Yayaykichisqa yachanmi tukuy chaykuna necesitasqaykichista ”, nispa Jesuspa nisqanmanta?
Jehová Diosqa yachanmi imaynapi tarikusqanchista chaymi qowasun imakunachus necesitasqanchista.
Ichaqa mayninpin chay “tukuy chaykuna ” qowasqanchisqa mana munasqanchisman hinachu kanqa.
Chaywanpas Jesusmi kallpachawanchis ‘ tukuy chaykunamanta mana iñiqkunaq llakipakuyninta ’ ama qatikunapaq.
¿Imaraykun chayta niwanchis? Jesusmi nillarqantaq: “Cuidakuychis qankuna kikiykichista, paqtataq sonqoykichis rumiyanman viciokunawan, machaywan, kay kawsaypa llakichikuyninwan, chaytaq Runaq Churin kutimunan p’unchay qonqaylla hap’isunkichisman.
¿Imaraykun astawanqa kay tiempopi llasa q’epinchista wikch’unanchis?
Pisillañan faltawanchis phawasqanchis carrerata tukunanchispaq.
May llakikunapaqmi kanman yanqa ruwaykunawan q’epiyusqa kaspa chay carrerata mana tukuyqa.
Yachayniyoq kaspaqa Pabloq nisqantan kasukusun, nirqanmi: “Pipas imachus kapuqninwan sonqopas - sonqo kan chayqa, paypaqqa hatun qhapaq kayta tariy hinan Dios yupaychayqa ”, nispa.
Pabloq nisqanta kasukusun chayqa, mana sasachakuspan phawananchis carrerata tukusun.
‘ Usqhaylla mayt’uwaqninchis huchata wikch’usun ’
9, 10. a) ¿Ima ninanmi ‘ usqhaylla mayt’uwaqninchis hucha ’?
b) ¿Iman iñiyninchista pisiyachiman?
Ichaqa manan ‘ tukuy llasa q’epillanchistachu ’ wikch’unanchis.
Pablon nillarqantaq ‘ usqhaylla mayt’uwaqninchis huchatapas wikch’unanchispaq ’.
Chayta ninapaq griego rimaypi simiqa kay kutillapin rikhurin.
Chay textoq nisqanmantan Bibliamanta yachaq Albert Barnes runa nin: “Carrerapi phawaqqa allintan cuidakunan p’achan chakinman mayt’ukuspa laq’achinanmanta.
Chhaynallataqmi cristianokunapas chhaynata hark’aq ruwaykunata wikch’unan ”, nispa.
¿Imakunan iñiyninchista pisiyachinman?
Iñiyninchistaqa manan huk p’unchayllapichu chinkachisunman, pisi - pisimantan mana reparakushallaqtinchis chiriyapuman.
Pablon cristianokunata yuyaycharqan, cheqaq iñiymanta barco hina ‘ karunchakuymanta ’, ‘ mana iñiq hina millay sonqoyoq kapuymantawan ’ cuidakunankupaq.
Carrerapi phawaq mana kasukuspa mayt’ukuq p’achawan churakuspa phawan chayqa, laq’akunqan.
¿Imaraykun mana kasukunchu?
Paypi sinchita confiakusqanrayku, mana allin yuyaywan phawasqanrayku.
Chaywan, ¿imatan Pablo yachachiwanchis?
¿Imaynapin iñiyninchis chinkapunman?
¿Imakunan iñiyninchista pisiyachinman? Imatapas kawsayninchispi ruwasqanchiskunan.
Bibliamanta yachaq runan nin: “‘ Usqhaylla mayt’uwaqninchis huchaqa ’ kamachiwaqninchis ruwaykunan kanman, yaqapaschá imayna kawsasqanchis, imayna kasqanchis, otaq huñunakusqanchis runakuna ” nispa.
Arí, maypi tiyasqanchispas, imapi pisikallpayasqanchispas, huñunakusqanchis runakunapas tanqawasunmanmi iñiyninchispi pisipanapaq otaq iñiyninchis chinkapunanpaqpas.
¿Ima yuyaychaykunatan kasukunanchis iñiyninchista ama chinkachinapaq?
Imakuna qhawasqanchispas, uyarisqanchispas yuyayninchisman sonqonchismanmi haykun, chaymi allin yuyayniyoq hunt’aq kamachi qelqakunawan askha watakunaña willawashanchis chaykunamanta cuidakunapaq.
Chaymantapas willawanchismi qolqe sonqo kaypas, kusirikuykunawan, rantinapaq tukuy imaymana lloqsimuqkunawan sonqota suwachikuypas hark’awasunmanmi phawasqanchis carrerapi allinta phawananchispaq.
¿Imaynatan chay yuyaychaykunata chaskikushanchis? ¿Mana hunt’ay atinapaq hinachu qhawarinchis?
Icha ninchischu, ¿chay yuyaychaykunaqa manan ñoqapaqchu, nispa? Chhaynata yuyaykuyqa manan allinchu.
Saqraq trampankunaqa sasa reparanan chaymi askhataña urmachin.
Ama hayk’aqpas nisunchu “ñoqataqa manan imapas sucedewanqachu ” nispaqa.
Chhaynata yuyaykuspaqa manan chaskikusunchu wiñay kawsay premionchista.
¿Iman yanapawasun kay pachaq ‘ wayran ’ mana wañuchiwananchispaq?
Runakunaq yuyaykusqanpas allinpaq qhawarisqankupas kay pachaq munayninman hinan kashan, cristianokunaqa sapa p’unchaymi paykunawan kawsanchis. (leey Efesios 2: 1, 2).
¿Paykuna hinachu ñoqanchispas kasun? Chayqa kanqa ruwasqankuta imayna qhawarisqanchisman hinan.
Pablon nirqan kay pacha runakunaq yuyaykusqan venenoyoq ‘ wayra ’ hina muyuykuwasqanchista, chayqa iñiyninchispin wañuchiwasunman.
Chaymi wiñay kawsay premiota chaskinapaqqa tukuy atisqanchista kallpachakunanchis chay wayra ama wañuchiwananchispaq.
¿Iman yanapawasun mana pisipanapaq?
Carrera phawayninchispi umalliq Jesustan qatikunanchis.
Pablopas chay carrerapin phawarqan, kallpacharqantaqmi iñiqmasinkunata pay hina kanankupaq.
¿Imaynatan premionchisman aypasunman?
¿Imaynatan qhawarirqan Pablo wiñay kawsay premiota chaskinanpaq phawasqan carrerata?
¿Imaynatan Pablo qhawarirqan wiñay kawsay premiota chaskinanpaq phawasqan carrerata?
Éfeso llaqtapi umalliqkunaman discurso qosqanpin nirqan: ‘ Manataqmi imaraykupas kawsayniytaqa ñoqa kikiypaq ancha chaniyoqpaqchu qhawarikuni, aswanpas [...] [“tukuytan munani phawasqay carrerata ”, NM] Señor Jesusmanta chaskisqay llank’anatawan ’, nispa.
Chaymi Pabloqa kawsaynintawanraq qoyta munarqan wiñay kawsay premiota chaskinanpaq.
Tukuytan kallpachakurqan predicananpaq ichaqa yanqapaqmi kanman karqan phawasqan carrerata mana tukuqtinqa.
Chaywanpas manan wiñay kawsay premiota chaskirunmanñapas hinachu sientikurqan (leey Filipenses 3: 12, 13).
Wañupunanpaq kashaspañan sut’ita nirqan: “Allin maqanakuytan maqanakuniña, llank’anaytan tukuniña, iñiyniypin qaqata sayarqani ”, nispa.
¿Imaynatan kallpacharqan Pablo carrerapi phawaqmasinkunata?
Chaymantapas Pabloqa munarqanmi cristianomasinkuna phawasqanku carrerata tukunankuta.
Chaymi Filipo llaqtapi cristianokunata kallpacharqan salvasqa kanankupaq tukuy sonqowan llank’anankupaq, nirqanmi: “Diospa kawsachiq siminta paykunaman willaspaykichis.
Ahinapin ñoqapas Cristoq hamunan p’unchaypi alabakusaq mana yanqapaq kallpayta usuchisqaymanta, mana yanqapaq llank’asqaymantawan ”, nispa.
Chhaynallatataqmi qhawarirqan Corinto llaqtapi cristianokunatapas, nirqanmi: “Phawashaq hina kawsaychis premiota chaskinaykichispaq ”, nispa.
¿Imaraykun yuyaykunanchis phawayta tukuspa premio chaskinanchispi?
Competenciapi karuta phawaqkunaqa, qallariypiqa manan rikunkuchu maymanchus chayananku kasqanta.
Ichaqa maychus chayananku kasqallanpin yuyaykunku, astawanqa chayanankupaqña kashaqtinku.
Ñoqanchispas chhaynallatataqmi yuyaykunanchis, wiñay kawsay premionchistaqa cheqaqpaqmi qhawarinanchis.
Chhaynata yuyaykuymi astawan kallpachawasun chayananchispaq.
Chaypaqmi ichaqa necesitanchis iñiyta, Pablon nirqan: “Iñiyqa suyashasqanchista cheqaqtapuni chaskinanchispaq yuyaymi, mana rikusqanchistapas kashasqanpaqpuni yuyaymi ”, nispa.
Abrahammanta Saramantawan rimasun.
¿Imaraykun tukuy kaqninkuta saqespa llaqtankumanta lloqsirqanku, Canaán llaqtapi ‘ purikuqkuna ’ hinalla kawsanankupaq?
Paykunaqa ‘ karullamantan [...] qhawarirqanku ’ Diospa promesankuna hunt’akunanta.
Rimallasuntaq Moisesmantapas.
¿Imaraykun ‘ pisi p’unchaykunalla huchaq kusichikuyninpi kawsayta, Egiptopi qhapaq kaykunatapas ’ mana munarqanchu?
Iñiyninmi yanaparqan chaykunata saqenanpaq.
Chhaynapin ‘ payqa samiyoq kayta suyakusharqan ’.
Pabloqa chay hunt’aq sonqo runakunamanta rimaspaqa “iñiywanmi ”, nispan qallarirqan, chay nisqanqa allinpunin karqan.
Paykunaqa iñiyninkuraykun sasachakuykunapiña tarikuspapas mana chaypichu yuyaykurqanku, aswanpas Jehová Dios paykunarayku imakuna ruwasqanpi, hamuq tiempopi imakuna ruwananpiwan.
¿Iman yanapawasun ‘ usqhaylla mayt’uwaqninchis huchata wikch’unapaq ’?
Iñiyninchis allin kananpaq, ‘ usqhaylla mayt’uwaqninchis huchata wikch’unapaqpas ’ Hebreos libropi 11 capitulopi kaq qharikunamanta, warmikunamantan yachananchis, kallpachakunanchistaqmi paykuna hina kawsanapaqpas.
Chaymantapas hunt’aq sonqo iñiqmasinchiskunawanmi huñunakunanchis astawan “munanakunanchispaq, allin ruwaykunatapas ruwananchispaq ”.
¿Imaraykun phawasqanchis carrerata mana saqenanchischu?
Maymanchus chayananchismanqa ñan chayashanchisña.
¡Rikushasunmanpas hinañan kashan!
Iñisqanchisrayku Jehová Diospa yanapayninwan iman hunt’asun Pabloq nisqanta, nirqanmi: ‘ Llasa q’epinchista, usqhaylla mayt’uwaqninchis huchatapas wikch’usun ’, nispa.
Chayta kasukusqanchismi yanapawasun Jehová Diospa prometewasqanchis wiñay kawsay premiota chaskinanchispaq.
Judiokunaqa p’enqaypaqmi qhawariqku Griego runakunaq ruwasqankutaqa.
Huk apócrifo libron willan Macabeo runakunaq tiemponpi Jason sutiyoq sacerdote iñiymanta t’aqakapusqanta, paymi Jerusalén llaqtapi ejercicio ruwanapaq wasita ruwachiyta munarqan, chayqa mana allinpin tukurqan (2 Macabeos 4: 7 - 17).
¿Imatan yacharqanchis?
• ¿Ima ninantan Pablo nirqan ‘ tukuy llasa q’epinchista [...] wikch’usun ’, nispa?
• ¿Imakunan cristianoq iñiyninta chinkachinman?
• ¿Imaraykun yuyaykunanchis wiñay kawsay premio chaskinanchispi?
[23 paginapi foto]
¿Iman ‘ usqhaylla mayt’uwaqninchis hucha ’? ¿Imaynatan urmachiwasunman?
¿‘ Reqsiwanchu ’ Jehová Dios?
“[Diosqa] reqsinmi paypa kaqkunataqa. ”
1, 2. a) ¿Ima ruwaytan astawan Jesús munarqan?
b) ¿Imakunatan tapukunanchis?
HUK kutinmi Jesusta huk fariseo tapurqan: “¿Mayqentaq Diospa kamachikuyninmantaqa aswan chaniyoq? ”
nispa. Jesustaq kutichirqan: “Señor Diosniykitan munakunki tukuy sonqoykiwan, tukuy almaykiwan, tukuy yuyayniykipiwan ”, nispa.
Cristoqa chaypi nisqanman hinan kawsarqan.
Ichaqa Taytanta munakusqanmantapas paypa chaskisqan kaytan munallarqantaq, chaytan rikuchirqan hunt’aq sonqo kaspa.
Chaymi manaraq wañupushaspa nirqan tukuypi kasukusqanmanta hunt’aq sonqo kasqantapas Taytan yachasqanta.
Chhaynapin Diospa munakuyninpi takyarqan.
Kay tiempopiqa askha qharikuna, warmikunan ninku: “Diostaqa reqsiykun munakuykun ”, nispa.
Ñoqanchispas chhaynallatataqmi ninchis.
Chayraykun kaykunata tapukunanchis: “¿Reqsiwanchu Jehová Dios?
¿Paypaq kasqayta hinachu qhawariwan? ”, nispa.
Arí, Dioswan amigontin kayqa ancha kusikunapaqmi.
¿Imaraykun wakin runakuna mana Diospa amigonpaq hinachu qhawarikunku?
¿Iman yanapanman ama chhaynata yuyaykunankupaq?
Wakinqa mana valeqpaq hinan qhawarikuspan ninku: “Manan Diosqa chaskiwanmanchu ”, nispa.
Chaymi Diosta munakushaspapas mana amigonpaq hinachu qhawarikunku.
Ichaqa Diosqa manan chhaynatachu rikuwanchis (1 Sam. 16: 7.)
Pabloq nisqanpi yuyaykusun, nirqanmi: “Pichus Diosta munakun chaytaqa Diospas reqsinmi ”, nispa.
Chaypi nisqan hina, Diospa reqsisqan kanapaqqa paytan munakunanchis.
Yuyaymanasun kay tapuykunapi: “¿Imaraykun kay revistata leeshani?
¿Imaraykun kallpachakuni Diosta tukuy sonqoywan, tukuy almaywan, tukuy yuyayniypiwan servinaypaq?
¿Imaraykun Diosman qokurqani, bautizakurqanipas? ”
Chaymantapas Diosqa runakunaq sonqontan t’aqwin, pusamuntaqmi ‘ valorniyoqpaq qhawarisqan ’ runakunata (leey Hageo 2: 7 *; Juan 6: 44).
Diosmi waqyamuwarqanchis amigon kananchispaq chaymi servishanchis.
Hunt’aq sonqo kasun chayqa manan saqerpariwasunchu.
Diospaqqa qori hina ancha chaniyoqmi kanchis chaymi munakuywan cuidawasun (Sal.
94: 14).
¿Imaraykun yuyaymanananchis Diospa amigon kay ancha allinpuni kasqanpi?
Jehová Dios waqyawasqanchis qhepaman, ¿imata ruwananchispaqmi kallpachakunanchis?
Munakuyninpi takyananchispaqmi (leey Judas 20, 21).
Biblian willawanchis wakin cristianokuna Diosmanta ‘ karunchakapusqankuta ’, ‘ t’aqakapusqankuta ’.
Manaraq 2 Timoteo 2: 19 textopi nisqanta qelqashaspan Pablo willarqan Himeneowan Filetowan Diosmanta t’aqakapusqankuta.
Chay runakunaqa Diospa chaskisqanmi karqanku, ichaqa cheqaq kaqmantan t’aqakapurqanku.
Diospa reqsisqanña karqanku chaypas, cheqaq yachachikuymantan karunchakapurqanku. ¡Ama hayk’aqpas chay hinataqa ruwasunchu!
Manan imapas aswan allinqa kanchu Diospa amigon kaymantaqa.
a) ¿Imayna runakunatan Dios allinpaq qhawarin?
b) ¿Imakunamantan yachasunchis?
3: 4). ¿Imaynatan chayta rikuchisunman?
Iñiyniyoq, k’umuykukuq kaspa.
Yachasunchis hunt’aq sonqo iskay runakunamanta, paykunan chhayna runa kaspanku Diospa munakuyninpi takyarqanku.
Chaymantapas yachallasuntaq hatunchakuq runamanta, Diospa amigonpaqña qhawarikurqan chaypas Diosmi mana chaskirqanchu.
Chaykunamanta yachayqa anchatan yanapawasun.
‘ Llapa iñiyniyoqkunaq taytan ’
a) ¿Imaynatan Abraham rikuchirqan Diospa promesankunapi confiasqanta?
b) ¿Imaynapin Abraham Diospa reqsisqan karqan?
Biblian willan “Abrahamqa Señor Diospi iñirqan ”, nispa, chaymi nillantaq ‘ llapa iñiyniyoqkunaq taytan ’, nispa (Gén. 15: 6; Rom. 4: 11).
Payqa wasinta, kaqninkunata, amigonkunata saqespan karu llaqtaman ripurqan (Gén.
12: 1 - 4; Heb. 11: 8 - 10).
Arí, tukuy tiempopi allin iñiyniyoq runan karqan.
Chaytaqa askha kutipin rikuchirqan, astawanqa churin Isaacta sacrificananpaq Diospa nisqanta kasukusqanpi.
Diosqa yacharqanmi promesankunapi Abraham confiasqanta, chaymi munakusqan runa karqan nirqantaqmi paypa ‘ reqsisqan ’ runa kasqanta (leey Génesis 18: 19 *).
Abrahamtaqa manan huk runata hinallachu qhawarirqan aswanpas amigonmi karqan.
¿Imaynatan Diospa promesankunata Abraham qhawarirqan?
¿Imaynatan chay yanaparqan kawsayninpi?
Abrahammanmi Dios prometerqan miraynin Prometesqa Hallp’ata chaskinanpaq ‘ lamar - qocha patapi aqo hina ’ kanankupaqpas (Gén.
22: 17, 18). Manaña kawsarqanchu chay promesa hunt’akusqanta rikunanpaq chaypas, Jehová Diospin confiarqan.
Yacharqanmi kamaqninchis Diosqa ima rimasqantapas hunt’asqanta.
Chaytan rikuchirqan imayna kawsasqanpi (leey Hebreos 11: 13).
Ñoqanchistari, ¿chhayna iñiyniyoqta hinachu Dios reqsiwanchis?
Iñiyniyoq runakunaqa Diospin suyakunku
¿Imakunatan runakuna astawan munanku?
Runakunaqa qhali kayta, casarakuyta, familiayoq kaytan astawan munanku.
Chaykunata hukkunatawan munaypas allinmi, ichaqa mayninpiqa manan hunt’akunchu.
¿Imatan ruwasunchis chhaynapi tarikuspa?
Chaykunapi imayna ruwasqanchismi rikuchinqa imayna iñiyniyoq kasqanchista.
9, 10. a) ¿Imakunatan wakin cristianokuna ruwanku munasqankuta hunt’anankupaq?
b) ¿Imaynatan qhawarinayki Diospa promesankunata?
Llapanchispas munanchismi Diospa reqsisqan kayta, chaymi Diospa kamachikuyninta mana kasukuspa ima munasqanchistapas ruwayqa, mana yuyayniyoq hina ruway kanman.
Wakinqa chaytan ruwanku, Bibliaq kamachikuyninkuna contra ima hampichikuytapas akllakunku.
Wakintaq nishuta llank’ayninkuman qokunku hinaspa manaña tiemponku kanchu familiankuwan kanankupaq, huñunakuykunaman rinankupaqpas.
Chaymantapas hukkunaqa mana iñiq runakunawanmi sonqonkuta suwachikuspa munanakunku.
Chayta ruwaq cristianokuna, ¿ancha allinpaqchu qhawarishanku Diospa amigon kayta?
Abrahampi yuyaykusun. Sichus Abraham Diospa promesanta suyakuspa sayk’upunman karqan, hinaspa ñawpaqpi hina allin wasiyoq kaspa, runakunawan allin reqsisqa kaspa allin kawsayta maskhanman karqan chayri, ¿imaynatan Dios payta qhawarinman karqan?
¿Chaskillanmanchu karqan kamachinta hina?
(Tupachiy Génesis 11: 4.)
¿Ima munasqaykikuna hunt’akunantan munawaq?
¿Suyakushallawaqchu Jehová Diospi, tukuy ima munasqaykitapas qonasuykipi iñispa? (Sal. 145: 16.)
Ichaqa kaytan yachananchis, Diosqa Abrahamman hinan wakin prometewasqanchistaqa qhepa tiempomanña hunt’anqa.
Sichus Abraham hina allin iñiyniyoq kasun chayqa, Diosqa manan qonqarpariwasunchu, tiempollanpitaqmi saminchayninta qowasunchis.
¿Imayna sonqowanmi Moisespas Corepas Diosta servirqanku?
¿Ima allin ruwanakunayoqmi Coré kanman karqan?
¿Imayna sonqowanmi Diosta askha watakuna servirqan? Moisestawan Coretawanqa manan kaqtakamachu Jehová Diosqa rikurqan.
¿Imarayku? Paykunaqa mana kaqtachu yuyaykurqanku Diospa imayna ruway munasqanta, kamachikusqantapas.
Coreqa Leví ayllumanta Cohatpa mirayninmantan karqan.
Payqa allin ruwaykunatan Diospa llaqtanpi chaskirqan, yaqapaschá rikurqan Puka Qochapi Dios llaqtanta qespichisqanta, hinaspapas allinpaqchá qhawarirqan Sinaí Orqopi mana kasukuqkunata Dios wañuchiqtin, yanapakurqanchá rimanakuy arca apaypipas (Éxo. 32: 26 - 29; Núm. 3: 30, 31).
Payqa askha watakunachá hunt’aq sonqo Diospaq karqan chaychá israelitakunaqa allinpaq payta qhawarirqanku.
28 paginapi rikukusqan hina, ¿iman Coreta sucederqan hatunchakusqanrayku?
Ichaqa Prometesqa Hallp’aman risqankupin Coreqa mana allinpaq hina qhawarirqan llaqtanta Dios imayna kamachisqanta. 250 llaqta kamachiq qharikunawan huñunakuspan munasqankuman hina ruwayta munarqanku.
Diospa yanapayninta chaskinankupaq yuyaykuspachá Moisés contra hatarirqanku.
Aarontawan Moisestawanmi nirqanku: “¡Chaykamalla kachun munaychakuyniykichisqa!
Llapa llaqtan Señor Diospaq t’aqasqa, payqa llapanchiswantaqmi kashan ”, nispa (Núm.
16: 1 - 3). Paykunaqa hatunchakuq runakunan karqanku.
Moisesqa mana phiñakuspan nirqan: ‘ Señor Diosmi sut’inchanqa pichus paypa akllakusqanta ’, nispa (leey Números 16: 5).
Paqaristinmi Coreqa qatikuqninkunawan wañuchisqa karqanku (Núm.
16: 31 - 35).
13, 14.
¿Imaynatan Moisés rikuchirqan k’umuykukuq kasqanta?
Moisesqa manan Coré hinachu karqan aswanmi ‘ llamp’u sonqo karqan, kay pachantin qharikunamantapas ’ (Núm. 12: 3).
¿Imaynatan chayta rikuchirqan? Diospa kamachikuyninkunata k’umuykukuspa kasukuspan (Éxo.
7: 6; 40: 16). Bibliaqa manan paymanta rimanchu Diospa kamachikuyninkuna contra sayarishaqta, ima ruwasqanmantapas quejakushaqta.
Dios yupaychana karpata ruwananpaq kamachisqanpi yuyaykusun.
Willarqanmi imayna q’aytumanta telakuna ruwananpaq, chay telakunaq puntanpi ima color q’aytu ninrichasqakunata churananpaq, hukkunatapas (Éxo.
26: 1 - 6). Ñawpaq tiempomantapachan Diosqa umallikunata churarqan llaqtanta pusarinankupaq.
Yaqapaschá ima ruwaytapas kamachiwaqtinchis pisi ruwaypaq hina qhawarispa mana ruwayta munasunmanchu.
Ichaqa hanaq pacha Taytanchisqa allin umalliq, paymi serviqninkunapi confiaspa llaqtanpi kamachinankupaq churan, allinninchista munaspataqmi imata ruwanapaqpas imayna ruwananchista niwanchis.
Aswanpas kasukurqanmi Diospa kamachisqanta, qhawarirqantaqmi llank’aqkuna Diospa nisqanman hina ruwanankupaq.
(Éxo. 39: 32).
Moisesqa k’umuykukuq kasqantan rikuchirqan.
Yacharqanmi yupaychana arcaqa Diospaq kasqanta, paytaq huk herramienta hina chayta ruwananpaq kasqanta.
Chaymantapas mana allinpi rikukuspan rikuchillarqantaq k’umuykukuq kasqanta.
Israelitakuna quejakuqtinkun phiñakuspa Diosta mana hatuncharqanchu, chaymi mana paychu israelitakunata Prometesqa Hallp’aman haykuchirqan (Núm. 20: 2 - 12).
Payqa wawqen Aaronwan kuskan askha watakuna israelitakunaq quejakusqankuta aguantarqanku.
Askha watakunañan suyakusharqan Diospa promesanta, ichaqa Diosmi willarqan chay kutillapi huchallikusqanrayku chay promesa hunt’akusqanta mana rikunanpaq.
¿Imaynan sientikurqan chayta uyarispa?
Sinchitachá payqa llakikurqan, chaywanpas llamp’u sonqowanmi kasukurqan Diospa nisqanta.
Yacharqanmi Diosqa chanin, ‘ mana waqllisqata ’ ruwaq kasqanta (Deu.
3: 25 - 27; 32: 4). Moisesqa hukkuna hina hunt’aq sonqo Diospa reqsisqanmi karqan (leey Éxodo 33: 12, 13).
Diosta kasukunapaqqa k’umuykukuqmi kananchis
¿Imatan yachanchis Coremanta?
Kunanpas hallp’antinpi Diospa llaqtanta pusariq runakunaqa imaymanatan decidinku, chay hawan mayninpiqa ima cambiokunapas kan. ¿Imaynatan chaykunata qhawarinchis?
Manan Coré hinaqa kananchischu. Paypas qatikuqninkunapas munasqankuman hinan ruwarqanku, paykunallapin nishuta confiakurqanku, chayta ruwaspan hatunchakuq karqanku iñiyninkupipas pisiparqanku, chayraykun Dios mana paykunata chaskirqanchu.
Moisesña sapa p’unchay imatapas decidirqan chaypas, Coreqa manan repararqanchu Israel llaqtata Dios umallisqanta.
Chaymi Diospa churasqan runakunata mana kasukurqanchu.
Jehová Diospi confianman karqan chayqa, yanapanmanmi karqan imarayku imapas ruwakusqanta entiendenanpaq otaq necesario kaqtinqa imatapas cambianman karqan.
Coré ichaqa mana chaytachu ruwarqan hatunchakuq kaspan Diospaq hunt’aq sonqo kayninta chinkachirqan.
¿Imapin yanapawanchis Moisespa k’umuykukuq kasqan?
Kay willakuykunaqa iñiq t’aqapi umallikunatapas ñoqanchistapas yanapawanchismi.
Diospi suyakunapaq, Diospa llaqtanpi llank’aykunata aparinankupaq umallikunata kasukunapaqpas k’umuykukuqmi kananchis.
¿Kallpachakunchischu Moisés hina llamp’u sonqo k’umuykukuq kanapaq?
¿Respetanchischu Diospa llaqtanpi umalliq runakunata, kasukunchischu ima yuyaychawasqanchistapas?
¿Allin iñiyniyoqchu kanchis ima suyakusqanchispas mana hunt’akuqtin atipanapaq?
K’umuykukuq, kasukuq kasun chayqa Diospa reqsisqanmi kasun, anchatataqmi munakuwasunpas.
“[Diosqa] reqsinmi paypa kaqkunataqa ”
17, 18.
¿Iman yanapawasun Dioswan amigontin hina kawsananchispaq?
Amigonkuna kanankupaq Diospa waqyasqan runakunamanta yachayqa anchatan yanapawanchis.
Abrahampas Moisespas ñoqanchis hina pantaq runaña karqanku chaypas, Diospa chaskisqanmi karqanku.
Coré ichaqa Diosmanta karunchakapurqan, manataqmi Diospa allin qhawarisqanchu kapurqan.
Chaymi tapukunanchis: “¿Hunt’aq sonqowan serviq runata hinachu Dios reqsiwan?
¿Imatan yachani Abrahammanta, Moisesmanta, Coremantapas?
Sichus hunt’aq sonqo, k’umuykukuq, allin iñiyniyoq kanapaq kallpachakusun chayqa, ancha chaninpaqmi Jehová Dios sapa p’unchay qhawariwasun.
Arí, paywan reqsisqa kayqa ancha allinmi imamantapas.
Chaykunaraykun kunanpas kusisqa kawsanchis, hamuq tiempopitaq askha saminchaykunata chaskisun (Sal.
37: 18).
[Uranpi willakuykuna]
• ¿Iman Jehová Dioswan hukllachawanchis?
• ¿Imaynatan Abrahampa iñiyninta qatikusunman?
• ¿Imatan yachachiwanchis Moisespa Corepa ruwasqan?
[26 paginapi dibujo]
¿Abraham hinachu confianchis Diospa promesankuna hunt’akunanpi?
[28 paginapi dibujo]
Coreqa manan Diospa imayna kamachisqanta respetarqanchu
[29 paginapi foto]
¿Kasukuq k’umuykukuq runakunata hinachu Dios qhawariwanchis?
¿Finees hinachu sasachakuykunata atipanki?
UMALLI kayqa ancha allinpunin.
Ichaqa Bibliaq nisqan hina imaymana sasachakuykunatan atipananku.
Astawanqa ‘ Diospa sutinpi ’ ima hucha ruwakusqanmantapas ‘ chaninchananku ’ kaqtin (2 Cró.
Moisespas chay hinapin tarikurqan, Jehová Dios kamachiqtinmi k’umuykukuspa nirqan: ‘ ¿Pitaq ñoqari kani rey Faraonman rinaypaq? ’ nispa (Éxo.
3: 11).
Bibliaqa Diospa santo espiritunpa yanapayninwanmi qelqakurqan.
Diospa llaqtanpi umallikuna churanankupaqpas chay kallpallataqmi yanapan.
Chaymantapas Bibliapiqa willawanchismi ñawpa tiempopi Diospa churasqan umallikuna sasachakuykuna atipasqankuta.
Yachasun Fineesmanta.
Payqa Aaronpa nietonmi karqan Eleazarpa churin, chaymi yupaychana wasipi sacerdote kanan karqan.
Fineesqa kinsa sasachakuykunata atipaspan rikuchirqan mana manchakuq, allin yuyaywan ruwaq, iñiyniyoq runa kasqanta.
Chaykunamanta yachayqa anchatan yanapanman umallikunata.
Waynallaraq kashaspan Fineesqa huk sasachakuyta atipanan karqan.
Moab suyupi Israel runakuna tiyashaqtinkun “Moab suyu warmikunawan qhelli hucha ruwayta qallarirqanku ” hinan“ Israel runakunaqa paykunawan mikhurqanku, diosninkutataq yupaycharqanku ” (Núm.
25: 1, 2).
Biblian nin: “Dioswan Tupana Karpa punkupi Israel runakuna huñuykusqa waqashaqtinkutaq, huk Israel qhari Madián warmita karpanman pusasharqan, Moisespas huñuykusqa llapa runakunapas rikushaqtin ”, nispa (Núm. 25: 6).
¿Imatan Finees ruwanman karqan?
Chay sasachayta allichananpaqqa manan facilchu karqan. Chay huchallikuq runaqa paymanta aswan kurakmi karqan, hinaspapas Dios yupaychaypin umalli karqan (Núm.
25: 14).
Fineesqa Jehová Diostan manchakuq manan runatachu.
Chay huchallikuq warmi - qharita rikuspan Fineesqa paykunaq qhepanta rispa puñunan carpaman haykuspa paykunata lanzawan wañuchirqan.
¿Imaynatan Jehová Dios chayta qhawarirqan?
Chhaynata mana manchakuspa ruwasqantaqa allinpaqmi qhawarirqan. Chaymi prometerqan paypas ‘ mirayniypas wiñaypaq sacerdote kanankupaq ’.
25: 7 - 13).
Kunanqa manan umalliqkunaqa huchallikuqkunata chhaynatachu ruwanku.
Ichaqa Fenees hinan mana manchakuspa imatapas usqhaylla decidinku.
Chhaynatan ruwarqan Guilherme cristiano, payqa pisi killakunallaraqmi umalli hina kasharqan.
Paytaqa huchallikuq umallita juzgananku huñunakuypi yanapakunanpaqmi wakyasqaku, chay huchallikuq umalliqa ñawpaq watakunapin payta yanapasqa.
Guilherme nin: “Manan allinchu sientekurqani mayninpiqa manan puñuypas chayawaqchu.
Chayllapiñan yuyaykusharqani, Diospa kamachisqanman hinan ruwayta munarqani manan ñoqaq imayna yuyaykusqayman hinachu.
Sapa p’unchaymi Diosmanta mañakurqani allintataqmi chaymanta willaq qelqakunatapas estudiarqani ”, nispa.
Chaykuna ruwasqanmi yanaparqan chay sasachakuyta mana manchakuspa atipananpaq, chhaynapin huchallikuq iñiqmasinta yanaparqan.
Chhayna sasachakuykunapi mana manchakuspa usqhaylla ruwaq umallikunaqa allin ejemplon kanku iñiypi hunt’aq sonqo kasqankupipas.
Wakin cristianokunapas chay hina kasqankutan rikuchinanku.
Sichus iñiqmasinchista rikunchis huchapi urmasqanta chayqa willananchismi umallikunaman.
Chaymantapas hunt’aq sonqo kasqanchista rikuchillanchistaq Diospa llaqtanmanta qarqosqa amigonchismanta otaq familianchismanta t’aqakuspa.
Maqanakuyta hark’arqan
Fineesqa manan wayna kasqanraykuchu mana manchakuq karqan.
Aswanpas payqa allin yuyayniyoq allin yachayniyoqmi karqan.
Chaytan rikuchirqan Rubén ayllu, Gad ayllu, Manasés aylluq kuskanninpiwan, Jordán mayu patapi huk altar perqasqankumanta willaqtinku.
Yaqa llapa israelitakunan chayta qhawarirqanku wak dioskuna yupaychaqkunata hina, chaymi paykunata wañuchinankupaq preparakurqanku (Jos.
22: 11, 12).
¿Imatan Finees ruwarqan?
Allinta yuyaykuspan Israel llaqtapi kaq ayllukunapi umalliqkunawan huñunakurqan, tapurqantaqmi imarayku chay altarta perqasqankumanta.
Paykunan willarqanku chay altarta perqasqankuqa karqan hunt’aq sonqonkuwan ‘ Señor Dios yupaychasqankuta ’ yuyarinankupaq kasqanta.
Fineespa chhayna ruwasqanmi askha runakunaq wañunanta hark’arqan (Jos.
22: 13 - 34).
Sichus uyarisunman mana allinta, mana kaqta huk cristianomanta rimaqta chayqa, Finees hinan allin yuyaywan ruwaq kananchis, chaymi yanapawasun ama usqhaylla phiñakunapaq, hark’awasuntaq iñiqmasinchismanta ama mana allinta rimanapaq (Pro.
19: 11).
¿Imaynatan umallikuna Finees hina allin yuyaywan ruwaq kankuman?
Chunka wata masña umalli Jaime cristianon willan: “Pipas huk cristianowan phiñachinakusqanmanta willawan chayqa, Jehová Diospa yanapaynintan ñawpaqta mañakuni ama pimanpas sayapakunaypaq, Bibliapi yuyaychaykuna kasqanman hina yanapanaypaqpas.
Huk kutinmi huk cristiana willawarqan huk iñiq t’aqamanta umalli mana allinta tratasqanmanta.
Ñoqapaqqa aswan facilmi kanman karqan chay umalliwan rimay amigoy kasqanrayku, ichaqa manan chaytachu ruwarqani, aswanmi Bibliaq nisqanman hina kallpacharqani chay umalliwan rimananpaq.
Chay cristianaqa kasukurqanmi chayta ruwananpaq, ichaqa manan allipunakapurqankuchu, chaymi kallpacharqani Bibliapi huk yuyaychaykunaman hinañataq ruwananpaq.
Payqa decidikurqanmi wakmanta Diosmanta mañakunanpaq, chay iñiqmasita pampachananpaqpas ”, nispa.
¿Imapin chay tukurqan?
Jaimen willakun: “Killakuna pasasqan qhepamanmi chay cristiana willarqan mana allin tratasqanmanta chay umalli pampachakusqanmanta.
Kuska predicanankupaqmi nisqa, hinallataq chhayna cristiana kasqanta ancha allinpaq qhawarisqanta.
¡Phiñachinakusqankuqa allinpin tukurqan! ”, nispa.
Sasachakuyninkuman chapukuspaqa sayapakuymanmi mayqenninkumanpas karqan, hinaspapas manan allinpichu tukunman karqan.
Biblian nin: “Ama juzganaman usqhaylla phawachiychu ”, nispa (Pro.
25: 8). Allin yuyaywan ruwaq umallikunaqa, Bibliaq nisqanman hina thak kawsayta maskhanankupaqmi phiñachinakuq cristianokunata kallpachanku.
Jehová Diosta tapurqan
Watakuna pasasqan qhepamanmi Fineesqa Diospa akllasqan llaqtapi sacerdote kapurqan.
Wayna kashaspan allin yuyaywan ruwaq, mana manchakuq kasqanmi yanaparqan sasachakuykunata atipananpaq.
Ichaqa Diospi tukuy sonqowan hap’ipakusqanmi astawanqa yanaparqan.
Huk kutinmi Benjamín ayllumanta Gabaa qharikuna huk levitaq tiyaqmasinta violaspa wañuchirqanku. Chaymi Israelmanta huk ayllukuna Benjamín ayllu contra sayarirqanku (Jue. 20: 1 - 11).
Manaraq maqanakuq rishaspa mañakurqankuña Diosmanta chaypas, askhan wañurqanku iskay kuti atipachikamusqankupi (Jue. 20: 14 - 25).
¿Yanqapaq hinachu qhawarirqanku Diosmanta mañakusqankuta?
¿Diospas mana munanmanchu Benjamín ayllu castiganankuta hinachu yuyaykurqanku?
Chaypipas Fineesqa Diospi confiaspan allin yuyaywan ruwallarqantaq.
Chaymi Diosta tapurqan, nirqanmi: “¿Wakmanta wawqeyku Benjamin aylluwan maqanakuq kutillasaqkutaqchu?
Diosqa kutichimurqanmi mañakusqankuta nimurqantaqmi Benjamín aylluta atipamunankupaq Gabaa llaqtata ruphachimunankupaqpas (Jue.
20: 27 - 48).
¿Imatan umallikuna yachankuman chay willakuymanta?
Kallpachakushaqtinkupas Diosmantaña mañakushaqtinpas ima sasachakuypas mana allichakuyta atikuqtinqa manan usqhayllachu imatapas ruwananku.
Yuyarinankun Jesuspa yuyaychasqanta, nirqanmi: “Mañakuychis qosunkichismi; maskhaychis tarinkichismi; waqyakuychis kicharimusunkichismi ”, nispa.
Diospas mañakusqankuta mana uyarimunmanchu hinatapaschá umallikunaqa chayta qhawarinkuman, ichaqa Diosmi munasqanman hina imatapas allichanqa.
Irlanda nacionpi kaq iñiq t’aqapi sucedesqanmanta yachasunchis.
Huñunakunanku wasitan usqhaylla sayarichiyta munarqanku, ichaqa chay llaqtapi wasikunata sayarichinankupaq encargakuq autoridadmi permisota mañakuqtinku chuchupakurqan, chaymi aswan autoridadniyoq kaq runaman rirqanku, ichaqa manaraq rishaspan Diosmanta mañakurqanku.
¿Fineespa mañakusqanta hinachu Dios kutichimurqan?
Chay iñiq t’aqapi umallin willakun: “Askha kutita Diosmanta mañakuspa roqakuspan chay autoridadman rirqayku.
Askha semanakuna qhepataña chay autoridadwan tupanaykupaq niwarqanku chaypas, phisqa minuto qhepallatan tuparqayku.
Chay wasi ruwanaykupaq planokunata rikuspa hinan usqhaylla permisota qowarqanku huñunakunayku wasita sayarichinaykupaq, chay p’unchaymantapachan chay llaqtapi autoridadpas manaña chuchupakurqanchu.
Chaypin yacharqayku mañakusqaykuta Dios uyarisqanta ”, nispa.
Diospa yanapayninta maskhaq umallikunaqa tukuy sonqon confiananku mañakusqankuta uyarinanpi.
Ñawpa tiempopiqa Fineespa makinpin kasharqan Diospa llaqtanta allinta cuidananpaq.
Chaytaqa hunt’arqanmi mana manchakuspa, allin yuyaywan ruwaspa, iñiyniyoq kaspa, sasachakuykunatapas usqhaylla allichaspa, chaymi Diospa allin qhawarisqan karqan.
Waranqa watakuna qhepamanmi Esdras nirqan: “Ñawpa tiempopin Eleazarpa churin Fineesqa paykunaq umallinku kasqa.
Señor Diostaq paykunawan karqan ”, nispa (1 Cró.
9: 20). Chhaynata nikullachuntaq kay tiempopi umallikunamantapas, hunt’aq sonqowan serviq cristianokunamantapas.
¿Imanaqtinmi Jerusalén templopi qolqe cambiaqkuna karqan?
▪ Manaraq Jesús wañushaspan templopi mana allin ruwaykunata tatichirqan.
Chaytan Biblia willan: “Jesusmi Dios yupaychana wasiman haykuspa chay ukhupi llapa vendeqkunata rantiqkunatawan qarqomurqan, qolqe cambiaqkunaq mesankunatapas, paloma vendeqkunaq tiyanankunatapas t’ikrarqarirqan.
Hinaspan paykunata nirqan: ‘ Diospa Simin Qelqan nin: “Wasiyqa Diosmanta mañakuna wasi nisqan kanqa ”, nispa.
Qankunataq ichaqa suwakunaq tiyanan qaqa wasiman hina tukuchipusqankichis ’ ”, nispa. Ñawpa watakunapiqa judiokuna mana judío runakunapas karu llaqtakunamantaraqmi Jerusalén llaqtaman viajaqku.
Templopaq impuestota paganankupaq, animalkunata rantispa sacrificanankupaq huk ofrendakunatawan churanankupaqmi qolqenkuta cambiaqku. Qolqe cambiaqkunan chayta cambiaqku ichaqa wakintan hap’ikapuqku pagonkumanta.
Chaymi judiokunaq fiestankuna chayamuqtinqa, qolqe cambiananku puestonkuta temploq pationpi churaqku.
Jesusqa anchatan phiñakurqan qolqe cambiaqkuna Diospa templonta ‘ suwakunaq tiyanan qaqa wasiman hina tukuchisqankumanta ’.
Yaqapaschá chay runakunaqa nishuta cobrasharqanku qolqe cambiasqankumanta.
¿Imaraykun ñawpa tiempopi ancha chaninpaq qhawarisqa karqan olivos sach’a?
▪ Diosmi llaqtanman prometerqan hunt’aq kaqtinkuqa uvas chakrankupas olivos chakrankupas saminchasqa kananta (Deuteronomio 6: 10, 11).
Kunan tiempopipas, olivos sach’aqa may wiñasqanpipas allin qhawarisqan.
Askha watakunan mana cuidasqa kashaspapas rurullan.
Wit’usqaña kaspapas ch’ikchimunpachan hinaspa wiñan wakmanta sach’a kanankama.
Ñawpa tiempopi olivos sach’ataqa imaymanapin utilizaqku.
Raphinkunapas sach’aq tullunpa qaranpas uma nanaypaqmi karqan.
Sumaq q’apaykunatan horqoqku machu k’allmankunamanta.
Ichaqa, kay sach’aqa ancha chaninpaq qhawarisqan karqan aceitunas rurusqanmanta, ch’irwaspa aceiteta horqokusqanmantawan.
Huk poqosqa aceitunaq kuskanninmi aceite.
Huk allin sach’aqa 57 litro aceiteta hinan watapi qonman.
Aceitunamanta ch’irwasqa aceiteqa lamparata k’anchachinapaqmi karqan, Dios yupaychana fiestakunapi hukkunapipas utilizaqkun, chaymantapas chukchapaq, cuerpopaq, k’irikunapaq iman allin karqan (Éxodo 27: 20; Levítico 2: 1 - 7; 8: 1 - 12; Rut 3: 3; Lucas 10: 33, 34).
Leeqkunan yachayta munanku
¿Bautizanachu huch’uy wawakunata?
▪ Victorian willakun: “John sullk’achaymantan llakikuq kani limbopi kasqanmanta ”, nispa.
“Johnqa mana bautizakuspan wañupurqan chaymi huk cura nirqan: ‘ Wiñaypaqmi limbopi kanqa ’, nispa ”.
¡Chaychá Victoriaqa anchata llakikurqan!
¿Yachachinchu Biblia mana bautizasqa wawakuna wiñaypaq huchachasqa kanankuta?
Bibliaq nisqan hina cristianokunaqa bautizakunankun.
Jesuspunin kamachirqan: “Rispa llapa suyu runakunata yachachimuychis, yachachisqaykuna kanankupaq, hinaspa Yayaq, Churiq, Santo Espirituq sutinpi paykunata bautizamuychis.
Qankunaman lliw kamachisqaykunata paykunaman yachachimuychis ”, nispa.
Chay textopi nisqan hina bautizakuyta munaqqa Jesustan reqsinan, yachachisqan kanan, yupintataq qatikunan.
Chaytaqa manan huk huch’uy wawaqa ruwayta atinmanchu.
Chhaynaña kaqtinpas runakunan ninku: “Bautizakuymanta Jesuspa kamachisqanqa llapanchispaqmi huch’uy wawakunapaqpas ”, nispa. Luterano Richard P.
Mana hinaqa manan huchankumanta panpachasqachu kanqaku wiñaypaqtaqmi ñak’arinqaku ”, nispa.
Chay nisqankuqa manan tupanchu Jesuspa kinsa yachachiyninkunawan.
Hukninkaq, Jesusqa manan hayk’aqpas yachachirqanchu huch’uy wawakuna bautizaymanta.
¿Imaraykun chaymanta yachay allinpuni?
Jesusqa allintan qatikuqninkunaman yachachirqan imatas ruwananku Diosta servinankupaq chayta.
Chaymi Diospa yachachiyninkunata yapa - yapamanta allinta entiendechirqan.
Chhaynaqa, ¿imaraykun mana huk kutillatapas wawakuna bautizakunankumanta rimarqanchu?
Sichus wawakunaq bautizakuynin importante kanman chayqa, willanmanmi karqan.
Iskaykaq, Jesusqa manan hayk’aqpas yachachirqanchu wañuqkuna ñak’arichisqa kanankumantaqa.
Aswanpas Eclesiastés 9: 5 textoq nisqanpin iñirqan, chaypin nin: “Kawsashaqkunaqa yachankun wañukapunankuta, wañukapuqkunan ichaqa mana imatapas yachankuchu ”, nispa.
Chaypi nisqan hina wañuqkunaqa manan infiernopichu, purgatoriopichu, limbopichu nitaq maypichu ñak’arishanku.
Chayraykun wañuytaqa puñuywan rikch’anachirqan.
Kinsakaqpitaq yachachirqan, “aya p’ampanakunapi lliw kaqkuna ” kawsarimpunanta.
Chaypiqa waranqanpi mana bautizasqa runakunapas kawsarimpunqakun.
Hinaspan Diospa kamachikuyninkunamanta yachanqaku wiñaypaqtaqmi kay pacha sumaq paraisoman tukuqtin kawsanqaku (Salmo 37: 29). *
Pisillapi: Bibliaqa manan maypipas ninchu: “Huch’uy wawakunata bautizananku ” nispaqa.
Astawan yachayta munanki kay pacha Paraisoman tukupunanmanta kawsarimpuy kananmantawan chayqa, ¿Imatapunin Biblia yachachin? nisqa librota 3, 7 capitulokunata maskhay.
Chaytaqa Jehová Diospa testigonkuna ruwan.
Bibliaq yanapayninwan cambianku
¿Iman huk sipasta yanaparqan tayta - mamanpa yachachisqan religionman kutinanpaq?
Paymi willawasun.
“Kunanqa sumaq kawsayniyoqmi kani ” (LISA ANDRÉ)
1986 WATAPIN NACERQAN
LUXEMBURGO NACIONMANTA
HUCHANMANTA KUTIRIKUQ SIPAS
ÑAWPAQPI KAWSASQAY: Bertrange llaqtaqa munay llaqtan chaypin wiñarqani.
Tayta - mamayqa Jehová Diospa testigonkunan karqanku, phisqa wawankumantan chana karqani, tukuy atisqankutan ruwarqanku cristiano hina allinta wiñanaykupaq.
Wiñaspaytaqmi Testigokunaq yachichasqankumanta iskayarqani.
Chaymi iñiyniy pisi - pisimanta chiriyapurqan.
Tayta - mamaymi anchata kallpachakurqan allin ñanllapi kanaypaq, ñoqan ichaqa mana munarqanichu.
Pakallapi huk mana kasukuq wayna - sipaskunawan phawakachayta qallarirqani.
Manan munarqanichu pipas ima ruway niwanankuta chay wayna - sipaskunata hina.
Fiestakunallapin puriq kayku, machaspa, drogakuspa, piwanpas puñuspa ima.
Qallariypiqa aycha kusichiq runakunallawanmi puriq karqani.
Ichaqa manan kusisqachu karqani, hawan ukhullanmi imapas karqan.
Puriqmasiykunamanpas manan imapas qokuqchu, ñoqamanmi ichaqa kay pachapi tukuy mana chaninkuna kasqanmanta llakichiwaq.
Chaymi sapa kuti astawan llaki phutiypi tarikuq kani.
BIBLIAQ YANAPAYNINWAN CAMBIAPUNI: Chunka qanchisniyoq wataypin mamitay llakisqa sonqoyoq kasqayta qhawariwaspan niwarqan: “Hukmanta Bibliata estudiay ichaqa tukuy yuyaywanmi chaytaqa ruwanayki chaymantañan decidinki imachus ruwanaykita ”, nispa.
Chay niwasqanpin yuyaymanarqani.
Chaymi Caroline kurak ñañay qosan Akifwan Bibliamanta yachachiwarqanku.
Ñañaypa qosanqa wiñay hunt’asqa kaspañan Testigo kapusqa, chaymi mana manchakuspa paywan rimanaypaq yuyaykurqani, chay ruwasqayqa ancha allinmi karqan.
Manan Testigo hinachu kawsarqani, chay ruwasqaymi ichaqa mana ñoqallatachu ñak’arichishawarqan.
Bibliata estudiaspaymi repararqani Jehová Diospa sonqonta k’irisqayta (Salmo 78: 40, 41; Proverbios 27: 11).
Hinallataq munasqay runakunatapas.
Bibliamanta yachasqayman hinan astawan repararqani Diospa Simin kasqanta.
Profeciakuna hunt’akusqan, huk yachachiykunapiwanmi astawan reparachiwarqan.
Chaykuna yachasqaymi yanapawarqan ñawpa iskayasqaykuna chinkapunanpaq.
Biblia estudiasqaymanta huk wata pasasqan qhepamanmi tayta - mamaywan rirqayku Alemania nacionta.
Chaypin turay Jehová Diospa testigonkunaq sucursalninpi yanapakurqan.
Payqa ancha kusisqallañan chaypi karqan, ¡chhayna kusikuytan ñoqapas munarqani!
Chaypi yanapakuqkunapas llamp’u sonqo runakunan karqanku.
Manan ñawpa tiempopi millay puriqmasiykuna hinachu.
Kutimpusqay qhepamanmi Diosmanta tukuy sonqo mañakurqani prometerqanitaq wañunaykama payta servinaypaq.
Chunka isqonniyoq wataypin Jehová Diosman qokusqayta rikuchinaypaq bautizakurqani.
KUNAN KAWSASQAY: Kunanqa yachani imapaq kawsasqayta.
Anchata kusikuni hukkunaman Bibliamanta yachachispa, Jehová Dios hamuq tiempopaq sumaq kawsay apamunanmanta yachachispapas.
Familiaypas thakmi kawsan manaña llakichisqaymanta.
Ñawpaqpiqa mana allinkunatan ruwarqani, ichaqa kallpachakunin chaykunata mana yuyarinaypaq.
Kunanqa Jehová Diospa munakuwasqanpi pampachawasqanpipas yuyaykunin.
Proverbios 10: 22 texton nin: “Señor Diospa saminchayninqa [bendicionninqa] qhapaqyachinmi, chay saminchaytaqa mana llakichinchu ”, nispa. Chaypi nisqanmi sonqoyta ch’allaq nichin.
[24 paginapi willakuy]
“Fiestakunallapi puriq kayku, machaspa, drogakuspa, piwanpas puñuspa ima ”
[25 paginapi willakuy]
“Ñawpaqpiqa mana allinkunatan ruwarqani, ichaqa kallpachakunin chaykunata mana yuyarinaypaq ”
Wawaykikunata yachachiy
¿Maypin mana puñunachu? ESCUELAPI rikch’asqalla kayqa ancha allinmi, ¿riki?
Wakinqa puñurqapunkun, ichaqa sichus imallatapas yachayta munanki chayqa rikch’asqallan kanayki.
Chhaynallataqmi Biblia estudianapaq huñunakuykunaman riqtiykipas.
¿Iman yanapasunkiman rikch’asqalla kanaykipaq? *...
Yaqapas temprano puñuwaq otaq manaraq huñunakuyman rishaspa huk rato puñuwaq.
Bibliapin willan huk waynamanta, paymi apóstol Pabloq discurso qosqanpi puñurqapusqa. ¿Imatan chay willakuymanta yachasunman?
Bibliapi maskhay Hechos libropi 20 capitulota 7 - 12 versiculokama.
Apóstol Pablon visitasharqan Troas llaqtapi iñiq t’aqata, chayqa lamar qochaq ladonpin karqan.
Bibliaq nisqan hina “qhepantin p’unchay ” barcopi ‘ puririnan kaqtinmi kuska tutakama unayta rimarqan ’.
Hinan ‘ ventanapi Eutico sutiyoq wayna tiyasharqan.
Pablo unayta rimaqtintaq waynaqa puñuywan aysachikurqan ’. Hinaspa misk’ita puñurqapurqan.
¿Yachayta munawaqchu imas chaymanta pasasqanta?...
Eutico waynaqa “kinsa pata altosmanta pampaman urmaykurqan ”.
Pablopas chaypi tarikuqkunapas phawayllan escaleranta uraykurqanku, chayaqtinkutaq Euticoqa wañusqa kashasqa.
¡Imaynachá sientekurqanku!
¿Imaynan sientekuwaq karqan?...
Bibliaq nisqan hina, Pabloqa waynatan oqllaykurqan marq’arikuspataq nirqan: “Ama mancharikuychischu, waynaqa kawsashanmi ”, nispa.
Arí, Diosmi chay waynata kawsarichirqan.
¿Imatan yachanchis chay sucedesqanmanta?...
Hanaq pachapi kaq Jehová Taytanchisqa atinmi wañusqakunata kawsarichiyta, manataqmi qonqanchu wañusqa wawakunatapas.
Hinaspapas Payqa entiendesunkin anchatataq munakusunki tayta - mamaykimantapas aswantaraq.
Manan marq’arikullarqanchu nitaq bendecillarqanchu aswanpas askha wañusqa wayna - sipaskunatan kawsarichirqan, hukmi karqan 12 watayoq sipascha.
¿Imatan Diosmanta sientenki munakusqasuykimanta?... Arí, llapallanchismi Diostaqa munakunchis chaymi kasukuytapuni munanchis.
¿Munawaqchu yachayta imatas ruwasunman munakusqanchista rikuchinapaq?...
Munakuykin nisunmanmi imaynan Jesuspas ‘ Yayatan munakuni ’ nisqan hinata.
Ichaqa ruwayninwanmi munakusqanta rikuchirqan.
Jesusqa Jehová Diostan kasukurqan.
Nirqanmi: “Ñoqaqa paypa sonqonman chayaqtapunin ruwani ”, nispa.
Sichus kasukuyninchiswan Diospa sonqonta Jesuspa sonqontapas kusichiyta munanchis chayqa, rikch’asqallan kashananchis escuelapi, Biblia estudianapaq huñunakuykunapipas. Bibliata leenapaq
Hechos 20: 7 - 12
Lucas 8: 49 - 56
Juan 8: 29; 4: 31
[Uranpi willakuy] Sichus huk wawapaq leeshanki chayqa, kinsa puntochakuna kasqanpi chhikanta sayaykuspa uyariy kutichisqanta.
Kaykunamanta yachachin
15 de octubre 2011
Huñunakuypi Estudianapaq
KAY YACHACHIKUYKUNAN KASHAN:
28 de noviembre 2011 – 4 de diciembre 2011
¿Allinniykipaq kusirikuykunatachu akllakunki?
8 PÁGINA
70, 74 TAKIKUNA
5 - 11 de diciembre 2011
Solterokunapaq casarakuqkunapaqwan yuyaychaykuna
13 PÁGINA
85, 36 TAKIKUNA
12 - 18 de diciembre 2011
‘ Tukuy imapi sonqochakuq Diospi ’ confiasun
23 PÁGINA
75, 115 TAKIKUNA
19 - 25 de diciembre 2011
Llakisqa ‘ kaqkunata sonqochasun ’
27 PÁGINA
68, 42 TAKIKUNA
¿Imakunamantan rimashan?
1 YACHACHIKUY 8 - 12 PAGINAKAMA
Maypiña tiyanchis chaypas, Bibliapi yachachikuykunaqa yanapawanchismi allinninchispaq kaq kusirikuykunata akllakunapaq.
Kay estudiopin t’aqwirisun kinsa tapuykunamanta, chaymi yanapawasun kusirikuyninchiskuna allinninchispaq kananpaq.
2 YACHACHIKUY 13 - 17 PAGINAKAMA
Solterolla kanapaq otaq casarakunapaqpas decidisqanchisqa afectawanchismi kawsayninchispi, Dioswan amistadninchispipas.
Kaypin yachasun imaynatan yanapawasunman 1 Corintios 7 capitulopi yuyaychaykuna, casarasqaña solteroña kanchis chaypas.
3, 4 YACHACHIKUYKUNA 23 - 31 PAGINAKAMA
Kay tukukuy p’unchaykunapin cristianokunapas huk runakuna hina sasachakuykunapi rikukunchis.
¿Mayqenkunan chaykuna?
¿Maypin tarisunman yanapayta kallpatapas chaykunata atipanapaq?
Kay iskaynin estudiopin yachasunchis imaynatan Jehová Diospas, Testigonkunapas kay sasachakuy tiempopi runakunata consolashanku chayta.
3 ‘ Makilla kayqa ’, ¡ancha importanten!
5 Kusisqalla iñiqmasikunawan kasun
18 Jehová Diosta serviymi anchata kusichiwan
32 Leeqkunaq tapukusqan
[2 paginapi kaq fotota horqorqan]
Globo terráqueo: cortesía de Replogle Globes
‘ Makilla kayqa ’, ¡ancha importanten!
HUK kutinmi Jesusta discipulonkuna tapurqanku: “Kutimunaykiña kashaqtinqa kay tiempopas p’uchukapunanpaqña kashaqtinqa, ¿imakunatan rikusaqku? ”
nispa. Mateo 24, Marcos 13, Lucas 21 capitulokunapin sut’ita willarqan ima señalkuna sucedenanmanta.
Chaymantataq nirqan: “Makilla kashaychis ”, nispa.
Sut’itaq señalkuna karqan chayqa, ¿imaraykun willarqan makilla kanankupaq?
Ñawpaqtaqa, yacharqanmi wakin cristianokuna kay kawsaypi afanasqa kaspa chay señalkuna mana reparanankuta, chhaynapitaq iñiyninkupi pisipaspa manaña makillachu kankuman.
Iskaypi, yacharqanmi llaqtankupi chay señalkuna mana hunt’akuqtin mana cuentapaqpas churanankuta.
Chhaynapi tarikuspaqa, yaqapaschá yuyaykunkuman ‘ manchay ñak’ariy ’ manaraq chayamunanpaq, chayraykutaq mana makillachu kankuman.
Mana kasukurqankuchu
Yaqa llapankun mana kasukurqankuchu.
Paykunaqa rikurqankun hatun arca ruwakusqanta, Noepa predicasqanta, sinchi maqanakuy millay kawsay kasqantapas, ichaqa chaywanpas manan kasukurqankuchu.
Kay tiempopi runakunapas manan ancha kasunkuchu ima willakuytapas chaskispaqa.
Ejemplopaq, maypachachus choferkuna rikunku velocidadta pisiyachinankupaq señalkunata chayqa, yachankun imachus kasqanta.
Ichaqa askhan mana kasukunkuchu.
Chayraykun autoridadkuna callekunapi rompe muelle nisqakunata churachinku ama sinchita phawanankupaq.
Chhaynallataqmi wakin cristianokunapas reparanku tukukuy p’unchaykunapi sucedesqan señalkunata, ichaqa huk ruwaykunaman haykuspan Dios serviyninkuta qonqanku.
Chaymi sucederqan África occidental ladomanta Arielle sipasta.
Chaymi televisionpi chay pukllaykuna qhawayta manapuni pierdekuqchu.
Huk p’unchaymi yacharqan escuelanmanta chayta pukllanankuta.
Payqa anchatan munarqan chaypi pukllayta.
¿Imaynan chay pukllaypi tarikurqan?
Paymi nin: “Wakin compañeraykunaq parlaqmasinkuqa fumaqku drogakuqku iman.
Hukniray kasqayrayku burlakuwasqankutan aguantanay karqan, ichaqa chaykuna mana imanawananpaqmi yuyaykurqani.
Astawanqa Balonmano nisqapi pukllasqaymi iñiyniyta pisiyachiwarqan.
Sinchitan chaypi yuyaykurqani, huñunakuypi kashaqtiypas yuyayniyqa pukllayllapin kasharqan.
Chaymantapas hukniraymanmi cambiarqani, manan pukllayllatachu munarqani, aswanpas ganayllatañan, chaymi mana samarispa entrenarqani atipaq kanaypaq.
Ichaqa sinchi sayk’usqan sientekurqani, hinaspapas wakin amigaykunan saqepuwarqanku. ”
“Imaynapi tarikushasqaytan astawanqa repararqani huk partidopi defrenteta arcoman bolata chanqamunankupaq ordenta qoqtinku.
¡Chay raton Diosmanta mañakurqani hap’inaypaq yanapawananta!
Cuentatan qokurqani iñiyniypi chiriapushasqayta.
¿Imaynapin hukmanta Dioswan allinpi kapurqani? ”
“Yuyarirqanin DVD Los jóvenes preguntan...
¿Qué haré con mi vida?
* nisqata.
Chaytaqa qhawarqaniñan, ichaqa hukmantan qhawayta munarqani, chay kutipiqa tukuy yuyaywanmi qhawarqani.
Repararqanin peliculapi Andy wayna hina tarikushasqayta.
Chaymi payman umalliq yuyaychasqanta ñoqapas ruwarqani, Filipenses 3: 8 textota leespan chaypi yuyaymanarqani.
Chayraqmi yuyayniyta hap’ikurqani, manaña chaypi pukllanaypaqtaq decidikurqani. ”
“Chayta qhawaspan kawsayniyta cambiarqani.
Manañan ganaypi yuyaykurqaniñachu, chaymi manaña sinchi sayk’usqachu sientekurqani.
Hinaspapas aswan kusisqan sientekurqani iñiqmasiykunawantaqmi kasharqanipas.
Espiritualpi ruwayniykunaqa aswan allinmi karqan.
Huñunakuykunapiqa allintataq uyarirqani chayqa, kusikuytan tarirqani.
Hinaspapas yaparqanin predicacionpi llank’ayniyta.
Kunanqa sapa killan precursora auxiliar hina llank’ashani. ”
Sichus Arielleta hina ima ruwaypas hark’awashachis Jesuspa willasqan señalkunata reparananchispaq chayqa, manan hinallachu kananchis.
Chhaynaqa, ¿imatan ruwasunman?
Índice de las publicaciones Watch Tower nisqa libropin maskhasunman imaymana yachachikuykunata.
Chaymantapas ancha importanten huñunakuykunaman riy, allinta preparakuy, uyarisqanchista qelqaypas.
Yachachikusqanta allinta uyarinapaqqa ñawpaqpin tiyananchis.
Tapuywan kutichiywan estudiakuqtinpas ancha allinmi kanman qallariy parrafokunamantapacha kutichiy.
Chaymantapas iñiyninchispi makilla kanapaqqa noticiakunatan leenanchis, uyarinanchispas.
Chhaynapin allinta reparasunchis Jesuspa willasqan señalkuna kay ‘ tukukuy qaylla p’unchaykunapi ’ hunt’akushasqanta.
“Makilla kashaychis ”
Tukukuy p’unchaykunapi sucedenan señalkunaqa ‘ pachantinpin ’ rikukushan.
Yachasqanchis hina, millonninpi runakunan ñak’arinku onqoykunawan, yarqaykunawan, terremotokunawan otaq Bibliaq willasqan huk llakikuykunawanpas.
Ichaqa askha runan wakin llaqtakunapi mana chhaynapichu tarikunku, aswanpas mana nishuta llakikuspallan kawsanku.
¿Chhaynatachu ñoqanchispas kawsashanchis?
Chhayna kaqtinqa, manan piensananchischu manchay ñak’ariy chayamunanpaq nishu tiemporaq faltananta.
Jesusqa willarqanmi “yarqaykuna, onqoykuna ” kananmanta.
Chaypiqa manan nirqanchu pachantin lliw llaqtakunapi chay llakikuna kaqkamalla sucedenanta.
Aswanpas “kayneqpi chayneqpi ” sucedenanmantan rimarqan.
Chayraykun mana yuyaykunachu señalta willaq profeciakuna Hallp’antinpi kaqlla hunt’akunanta.
Chaymantapas, Jesusqa willallarqantaqmi yarqaykuna kasqan tiempopi wakin qatikuqninkuna nishu mikhuq kanankumanta, nirqanmi: “Qankuna kikiykichista qhawakuychis, paqtataq sonqoykichis musphachisqa kanman sajsapakuywan ”, nispa.
Chayraykun mana suyananchischu kikinchistapuni lliw señalkunaq sucedesqan afectawananchista.
Yuyarinanchismi Jesuspa kay nisqanta: “Kaykuna hunt’akusqanta rikuspaykichisqa Diospa qhapaqsuyun qayllaykamushasqanta yachankichis ”.
Llaqtanchispiqa manaña profeciaq willasqan llapan señalkunachu hunt’akushan chaypas, radiopi televisionpi otaq Internetpi chaykunaq sucedesqanta yachaspaqa, ñawinchiswanpunin rikushanchis.
Hinaspapas, kaytan mana qonqanachu: Diosqa yachanñan hayk’aq ima ratopi manchay ñak’ariy qallarinanta.
Chhaynaqa, imaña kay pachapi sucedenqa chaypas, manan cambianqachu ‘ chay p’unchayta chay horatawanqa ’.
Jesusmi qatikuqninkunata nirqan: “Makilla kashaychis ”, nispa.
Arí, ancha importanten listopuni kashayqa.
Ichaqa chaywanqa manan nishanchischu tutantin p’unchaynintin espiritual ruwaykunallapiña kashananchista.
Manataq yachanchischu ima ratopi manchay ñak’ariy qallarinanta chayqa, yaqapaschá llank’ashaqta, campopi, wasipi otaq maypipas hap’iwasun.
Chhaynaqa, ¿imatan ruwasunman imaña kaqtinpas preparasqa kashanapaq?
Emmanuel, Victorine iñiqmasinchiskunamanta yachasun.
Paykunaqa soqta ususinkunawanmi África lado llaqtapi tiyanku, tiyasqankupiqa manan ancha tukukuy p’unchaykunapi hunt’akuq señalkunamanta sinchi sasachakuykunata rikunkuchu.
¿Imatan ruwanku preparasqa listo kashanankupaq?
Sapa p’unchaymi espiritual yachachikuykunata t’aqwirinku.
Ñawpaqtaqa T’aqwisun folletotan estudiayku, chaymantataq iñiq t’aqapi chay semana estudianapaq qelqakunata ”, nispa.
Chhaynaqa, chay ruwaymi paykunata yanapan rikch’asqalla kashanankupaq.
Emmanuel iñiqmasinchisqa umallikunaq llank’ayninpi yanapaq umallin.
Esposan Victorineqa llank’allanpunin precursora auxiliar hina, ahinapin askha runakunata yanaparqan, llapa ususinkunataq iñiyninkupi ñawparishanku.
Jesusmi niwarqanchis: “Cuidakuychis, makilla kashaychis ”, nispa.
Chhaynaqa, amapuni ima ruwaywanpas rikch’asqa kasqanchistaqa hark’achikusunchu.
Arielli hina kasukusun qelqakunapi, hinallataq huñunakuykunapi yachasqanchis yuyaychaykunata.
Chaymantapas Emmanuel hina sapa p’unchay espiritual ruwaykunapi kasun, chaykunan yanapawasun makilla listo kashananchispaq.
Chay peliculaqa kay tiempokunapi sucedesqanmantan tratan, chaypin huk wayna Diospa munayninta ruwananpaq anchata kallpachakun.
[4 paginapi foto]
Emmanuelwan familianwanqa liston kashanku qelqakunata sapa p’unchay t’aqwispa
Kusisqalla iñiqmasikunawan kasun
SAPA kutillanmi aswan sasa kusisqa kawsay.
Askha runakunan sasapaq qhawarinku hukkunawan sumaqta kawsayta.
Kay tiempopin astawanqa hatun llaqtakunapi runakuna paykunallapaq kawsanku.
Psicobiología nisqamanta yachachiq Alberto Oliverio nin: “Hukkunamanta t’aqakuspa kawsayqa mast’arisqan kashan [...].
Hatun llaqtakunapiqa kanpunin chhayna kawsay, chaymi oficinapi llank’aqmasikunaq, wasimasikunaq, tiendapi atiendeqkunaq imayna kawsasqankuta mana yachakunchu ”, nispa.
Chhaynata kawsaspan askha runa sinchi llakipi tarikunku.
Ichaqa ancha allinpunin cristianokunaq imayna kawsasqanchis kusisqa kasqanchispas.
Pablo nirqan: “Kusisqallapuni kaychis ”, nispa.
Cristianokunapaqqa askha razonkunan kan chhaynata kawsanapaq iñiqmasinchiskunawan kusisqallapuni kawsanapaqpas.
Tukuy atiyniyoq Jehová Diostan yupaychanchis, entiendenchismi Bibliapi cheqaq yachachikuykunata, Diospa phiñakuyninpi salvasqa kaspa wiñay kawsay suyakuyniyoqmi kanchis, anchatataqmi kusichiwanchis chay bendicionkunata runakuna chaskinankupaq yanapayqa (Sal.
106: 4, 5; Jer.
15: 16; Rom.
12: 12).
Cheqaq cristianokunaqa reqsisqan kanchis kusisqa kasqanchismanta hukkunawanpas sumaqta kawsasqanchismanta.
Pablo Filipos cristianokunaman nirqan: “Chay hina kaqtinqa kusikuspan llapaykichiswan q’ochukusaq.
Chay hinallataq qankunapas kusikuychis, ñoqawan kuskataq q’ochukuychispas ”, nispa.
Chay textollapin iskay kutita rimashan iñiqmasinchiskunawan kusisqa kaymanta, kuska q’ochukuymantawan.
Ichaqa manan hukkunamanta karunchakuspa sapallanchis kawsanachu, chayta ruwaspaqa manan cristianomasinchiskunawan kusirikusunmanchu.
Pablo niwanchis: “Señorwan hukllachasqa kaspa q’ochukuychis ”, nispa.
¿Imaynatan iñiqmasinchiskunawan chayta hunt’asunman?
Iñiqmasinchiskunawan kusikusun
Filipos cristianokunaman Pablo cartata qelqaspaqa, yaqapaschá predicasqanrayku Roma llaqtapi carcelpi kasharqan.
Ichaqa manan chayraykuchu predicayninpi pisikallpayarqan, aswanpas kusikurqanmi tukuy atisqanpi Jehová Diosta servispa, ‘ vino hich’ana ofrendata hina ’ kawsayninta Diosman qospa.
Pabloq imayna sientekusqanwanmi yachanchis kusisqa kayqa mana imaynapi tarikusqanchismantachu kasqanta, payqa carcelpiña kashaspapas nirqanmi: “Astawanraqmi kusikusaqpas ”, nispa.
Filipos llaqtapi iñiq t’aqataqa Pablon qallarichirqan, chaymi paykunata anchata munakurqan.
Yacharqanmi Diosta servispa kusisqa kasqanta paykunaman willaspaqa iñiqmasinkuna kallpachananta.
Chaymi qelqarqan: “Wawqe - panaykuna, yachanaykichistan munani, tukuy imaymana sucedewasqanqa allin willakuykunatan astawan wiñarichin.
Chay hinapin Cristorayku preso kasqayta Roma reypa wasinpi kaq soldadokunapas wakin runakunapas yachankuña ”, nispa.
Imayna tarikusqanmanta willaspaqa munarqanmi Filipos cristianokunapas pay hina kusisqa kanankuta.
Paykunaqa kusikurqankuchá Pablomanta yachaspa, ichaqa kallpachakunankun karqan carcelpi kashasqanmanta ama sinchita llakikuspa ejemplonta qatikunankupaq.
Chaykamaqa payrayku Diosmanta mañakunanku karqan, atisqankuman hinataq yanapaykunata apachinanku karqan.
¿Pablo hinachu mana pisikallpayaspa kusisqalla kanchis?
¿Pay hinachu allin kaqta qhawarinchis kawsayninchispi predicacionninchispipas?
Iñiqmasinchiskunawan kaspaqa allinmi kanman predicacionninchispi ima allinpas kasqanmanta willay.
Manan ancha allin experienciakunaraqchu kanan.
Yaqapaschá willasunman uyariwananchispaq hina predicay qallarisqanchismanta, imayna yuyaymanachisqanchismanta, huk textomanta allinta parlarisqanchismanta otaq predicashaqtinchis runakuna Jehová Diospa testigonta hina qhawarimuwasqanchismanta.
Sapa kuti iñiqmasinchiskunawan chaykunamanta rimaspaqa kuskan kusikusunchis.
Diospa askha siervonkunan imaymana sacrificiokunata ruwanku predicaq lloqsinankupaq.
Precursorkuna, watukuq umallikuna, betelitakuna, siervos internacionales, misionerokuna iman tukuy atisqankuta ruwanku Diosta kusisqa servinankupaq.
¿Kusikunchischu chay ‘ llank’aqmasinchiskunawan ’?
Chhayna kaqtinqa, rikuchisunmanmi chhayna llank’asqankumanta agradecekusqanchista.
Paykunatan sumaqta kallpachasunman huñunakuykunapi, asambleakunapi ima.
Yaqapaschá ‘ atikuqtinqa ’ mikhunata invitasunman, chaypin kallpachawananchispaq experienciakunata willariwasunman, chhaynapi ñoqanchispas tukuy sonqowan Diosta servinapaq.
Sasachakuypi kaqkunawan kusikusun
Pabloqa aguantarqanmi qatiykachasqa kayta huk sasachakuykunatapas, chaykunan yanaparqan astawan hunt’aq sonqo Diospaq kananpaq.
Chaymantapas, kusikurqanmi mana pisipaspa allin ejemplonwan Filipos iñiqmasinkunata yanapaspa, paykunapas qhepamanqa chhayna sasachakuykunapin tarikunanku karqan.
Kusikuyninmanta willananpaqmi paykunaman qelqarqan: “Cristoraykun qankunaqa samiyoq kankichis, manan iñinallaykichispaqchu, aswanpas payrayku ñak’arinaykichispaqwanmi.
Qankunaqa rikurqankichismi muchusqayta, qankunapas chay hinallatataqmi muchushankichisña, uyarishallankichistaqmi muchushasqaytapas ”, nispa.
Kunanpas askha cristianokunan predicasqankurayku qatiykachasqa otaq hark’asqa kashanku.
Mayninpiqa maqasqan kanku otaq hukniray sasachakuykunapi tarikunku, yaqapaschá hermanonchiskunata iñiymanta t’aqakuq runakuna yanqamanta tumpanku, familianku mana allinta tratanku otaq estudiaqmasinku llank’aqmasinkupas paykunamanta burlakunku.
Jesusmi willarqan chaykunamanta ama admirakunapaq nitaq pisikallpayanapaq, aswanpas chaykuna hawa kusikunanchis kasqanta, nirqanmi: “Kusisamiyoqmi kankichis, ñoqarayku k’amisuqtiykichispas qatiykachasuqtiykichispas, hinallataq tukuy mana allinkunata llullakuspa qankunamanta rimaqtinkupas.
Kusikuychis q’ochukuychis, hanaq pachapi premioykichisqa hatunmi ”, nispa.
Huk lado nacionkunapi munakusqanchis iñiqmasinchiskuna sinchi qatiykachasqa kasqankumanta informekuna chayamuwaqtinchisqa, manan sinchita llakikunanchischu, aswanpas kusisqan sientekunanchis iñiyninkupi mana pisipasqankumanta.
Chaymantapas Diosmantan mañakunanchis aguantanankupaq ama pisikallpayanankupaqpas.
Chay iñiqmasinchiskunapaqqa manan astawanqa ruwayta atisunmanchu, ichaqa iñiq t’aqanchispi kaq cristianokunatan yanapasunman pruebakunapi tarikuqtinku paykunapi interesakuspa.
Chaymantapas familiantin Diosta yupaychasqanchismanmi invitasunman, ñoqanchiswan kuska predicanankupaq otaq huk rato kuska pasarinanchispaq.
Kaypi yachasqanchis hina, askha razonkunan kashan iñiqmasinchiskunawan kusisqa kawsananchispaq.
Ama kay pachapi runakuna hinaqa hukkunamanta t’aqakuspa ñoqallanchispaq kawsasunchu, aswanpas iñiqmasinchiskunawan kuska kusikusun.
Chayta ruwaspan munanakuspa huk nisqalla iñiq t’aqapi kawsasun, anchatataq kusikusun paykunawan kaspa.
Amapuni qonqasunchu Pabloq nisqanta, paymi nirqan: “Señorwan hukllachasqa kaspa kusikullaychispuni.
Huktawanmi niykichis: ¡Kusikullaychispuni! ”, nispa.
[6 paginapi kaq fotota horqorqan]
Globo terráqueo: cortesía de Replogle Globes
¿Allinniykipaq kusirikuykunatachu akllakunki?
“Imachus Señorpa sonqonta kusichiq kaqta ruwaspa. ”
1, 2. a) ¿Bibliapi ima textokunan willawanchis Dios kusikunanchista munasqanta?
b) Kusikunapaq tiempoqa ‘ Diospa qowasqanchistaq ’ chayqa, ¿imatan chaywan ruwananchis?
JEHOVÁ DIOSQA manan kawsaylla kawsananchistachu munan, aswanpas kusisqa kawsananchistan, chaytan Biblia willan.
Salmo 104: 14, 15 texton nin: “Hallp’amanta mikhuyta horqon, kallpachaykuqnin t’antatan ruwan, kusirichiqnin vinotan ruwan, uya llamp’uyachina aceitetapas ruwan ”, nispa.
Arí, Diosqa mikhuykunatan wiñachin chaykunawanmi alimentakunchis, chaypin kallantaq aceitepas vinopas.
Hinaspapas vinoqa sonqonchistan ‘ kusirichillantaq ’ (Ecl.
9: 7; 10: 19). Chaykunapin reparanchis Diosqa kusisqa kawsananchis munasqanta, paymi “sonqonchistapas anchata kusichin ”.
Chhayna kaqtinqa, Diosta serviqkunaqa manan llakikunankuchu mayninpi kusirikuykunaman tiemponkuta qospa.
Paykunataqa kallpachanmanmi kusichinmantaq “phalaq animalkunata ”, ‘ campopi hamanq’ay t’ikakunata ’ qhawarisqanku.
Hinallataq hukkunapas.
Kusisqa allinta kawsayqa ‘ Diospa qosqanmi ’ (Ecl.
3: 12, 13).
Allin yuyaywan q’ochurikuykunata akllakuy
¿Imaraykun allin yuyaywan qhawarina ima gustawasqanchis kusirikuytapas akllakuspa?
Sapanka cristianon libre kanchis imapi kusirikuytapas akllakunanchispaq, ichaqa allin yuyaywanmi chayta ruwananchis.
Kusirikuykunapas mikhuykuna hinallataqmi, wakin llaqtakunapiqa huk mikhunan ancha sumaq, huk lado llaqtakunapitaq q’ayma mana mikhunapaq hina.
Huk llaqtamanta cristianokunaqa akllakunkumanmi kusirikunankupaq ima ruwaytapas, ichaqa huk ladomanta cristianokunaqa yaqapaschá mana kusirikunapaq hinachu chayta qhawarinqaku.
Chhayna hukniray kasqanqa, huk llaqtallapi tiyaq runakuna ukhupipas rikukunmi.
Wakinqa kusikunkun may munasqanku tiyanapi huk librota leespa, wakintaq chay ruwayta aburrikunapaq hina qhawarinku.
Wakinmanqa campopi bicicletapi paseaymi gustan, wakintaq chaywan sayk’unku.
Chhaynaqa, llapanchismi reconocenanchis mikhuna hina akllakunapaq imaymana kusirikuykuna kasqanta.
¿Imaraykun allin yuyaywan kusirikuykunata akllakunanchis?
Huk rikch’anachiywan willay.
Ichaqa, sapankaña ima kusirikuytapas akllakunchis chaypas, manan chayraykuchu mana allinninchispaq kaqkunata akllakunanchis. Mikhunamanta rimallasuntaq.
Llapan mikhunaña gustawasunman chaypas, ¿mikhusunmanchu ismusqa mikhunata?
Chayta ruwayqa mana yuyayniyoq kaymi kanman, onqosunmantaqmi kanpas.
Chaynallataqmi kusirikuykunawanpas, manan akllanchischu sichus huk kusirikuypi kan qhelli kawsay, maqanakuykuna, otaq kawsayninchispaq peligroso kaqtinqa, chaykunaqa Diospa kamachikuyninkuna contran, Diosmantan karunchawanchis mana allinninchispaqtaqmi.
Chaymi allin yuyaywan ima kusirikuytapas akllakunanchis, yachananchistaqmi ima kusirikuy akllakusqanchispas Diospa kamachikuyninman hinachu icha manachu kashan chayta.
Qatimuqpin yachasun imayna akllakuymanta.
¿Imaynapin yachanchis chay kusirikuykuna Bibliaq nisqanman hina kasqanta?
Ima kusirikuypas Diospa allin qhawarisqan kallaqtinmi allinninchispaq.
¿Imaynapin yachanchis chay kusirikuykuna Bibliaq nisqanman hina kasqanta? (Sal. 86: 11.)
Chaypaqqa kay tapuykunatan qhawarina: imaynas, hayk’aqsi, piwansi chaykunata.
Sapankamanta yachasun.
¿Imaynan chay kusirikuy?
¿Ima kusirikuykunapin mana q’ochukusunmanchu, imarayku?
Imatapas kusirikunapaq akllakuspaqa kaytan tapukunanchis: “¿Ima ruwaykunan tarikun kusirikuy akllakusqaypi? ”
Otaq, “¿imaynan chay kusirikuy? ”, nispa.
Diosta serviqkunapaqqa iskay kusirikuykunan kan: cheqnikunapaq kusirikuykuna, hinallataq conciencianchispa chaskisqan kusirikuykuna.
¿Ima kusirikuykunapin manapuni q’ochukusunmanchu?
Bibliapi kamachikuykuna contra kaqkunapin. Saqraq kamachisqan kay millay pachapiqa hunt’an kashan qhelli ruwaykuna, supaykunamanta yachay, qharipura puñuy, pornografía, maqanakuykuna, Diospa cheqnisqan huk ruwaykunapas, chaykunawan tupaq ruwaykunapin cristianokunaqa manapuni kusirikusunmanchu.
7, 8.
¿Imaynapin huk cristiano yachan huk kusirikuypi kayta munasqan Diospa allin qhawarisqan kasqanta?
Kunanqa rimasun Bibliapi mana sut’ita huchachaq kusirikuykunamanta.
¿Imaynapin huk cristiano yachan huk kusirikuypi kayta munasqan Diospa allin qhawarisqan kasqanta?
Bibliaq nisqanta t’aqwirispan (Pro.
4: 10, 11).
Chhaynapin thak concienciayoq kasun allinta decidispa.
¿Iman yanapawasun allinta akllanapaq?
Mikhunamanta rimallasuntaq.
Chayllaraq ima mikhunatapas malliyshaspaqa, tapurikunchismi imakunawan chay mikhuna wayk’ukusqanta. Chhaynallataqmi manaraq ima kusirikuytapas akllashaspaqa yachananchis imayna kasqanta.
Wakinmanqa imaymana pukllaykunan gustawanchis. Chayqa allinmi, ichaqa yaqapaschá gustawallasunmantaq atipanakuy, k’irinakuy, nacionta yupaychaypas.
Kikinchista qhawarikuspaqa reparasunmanpaschá imayna yuyaykusqanchis Diospa yuyaykusqanwan, thak kaymanta predicasqanchiswanpas mana tupashasqanta, chhayna kaqtinqa, saqepunanchismi chay pukllayta (Isa.
61: 1; Gál. 5: 19 - 21).
Ichaqa sichus ima pukllarisqanchispas Bibliaq nisqanwan tupan chayqa, chaypi pukllariyqa kallpachawasunmi allinninchispaqtaqmi kanqa.
¿Hayk’aqmi kusirikusaq?
Willay imatan yachanchis: “¿Hayk’aqmi kusirikusaq? ”
nisqa tapuywan. Chaymantaqa tapukunanchismi: “¿Hayk’aqmi kusirikusaq? ” nispa.
Qhawarinanchismi ima ratopi, hayk’a tiempo ruwananchistapas.
Imaynan nisqa tapuyqa yanapawanchismi allinchus manachus chayta yachananchispaq; hayk’aqmi nisqa tapukuytaq yanapawanchis imachus importante imachus mana chayta yachanapaq, mayqentaraqchus ñawpaqta ruwananchispaqpas.
Chhaynaqa, ¿imatan ruwasunman kawsayninchispi ama kusirikuykunachu aswan importante kananpaq?
10, 11.
¿Imaynatan yanapawanchis Mateo 6: 33 texto imachus aswan importante kasqanta qhawarinapaq
Jesusmi nirqan: “Señor Diosniykitan munakunki tukuy sonqoykiwan, tukuy almaykiwan, tukuy yuyayniykiwan, tukuy kallpaykiwan ”, nispa.
¿Imaynatan rikuchisunman Diosta munakuy kawsayninchispi aswan importante kasqanta?
Jesuspa kamachisqanta kasukuspan. Paymi nirqan: “Diospa qhapaqsuyunta, [gobiernonta] chanin - kaynintawan ñawpaqtaqa maskhaychis, payqa tukuy chaykunatapas qosunkichismi ”, nispa.
Chay simikunan yanapawanchis kusirikuykunapi hayk’a tiempo kananchista yachanapaq, importantechus chayta qhawarinapaqpas.
Jesusqa manan nirqanchu “Diospa gobiernollanta ” maskhaychis nispa.
Aswanpas Diospa Gobiernota ‘ ñawpaqta ’ maskhananchispaqmi kamachiwarqanchis.
Payqa yachanmi wasita, mikhunata, p’achata, q’ochurikuytapas necesitasqanchista, chaypaqtaq tiempota qonanchista kallpachakunanchistapas.
Ichaqa Diospa Gobiernonta maskhaspa paypaq llank’ayninchismi kawsayninchispi aswan importanteqa kanan.
Chayman hina ruwaspaqa, manan dejasunchu Dios serviyninchispi imapas hark’awananchista.
Chhaynata kusirikuykunapipas ruwaspaqa allin yuyaywanmi chaykunata ruwasun, allinninchispaqmi kanqapas.
¿Imaynatan yanapawasunman Lucas 14: 28 texto hayk’a tiempo kusirikunanchispaq?
¿Hayk’a tiempon kusirikusun?
Chaypaqqa ñawpaqtan qhawarinanchis hayk’a tiempo kananta, allinninchispaqchus kanqa icha manachus chaytapas.
Ichaqa tiempo usuchiymi kanman sichus kusirikunanchisrayku saqesunman sapallanchispi Biblia estudiayta, familianchiswan Dios yupaychayta, huñunakuyninchista, predicacionninchistapas chayqa.
Manapunin chaytaqa ruwananchischu. Sichus ima kusirikusqanchispas maynillanpi kanqa chayqa, kallpatan hap’isunchis, yanapawasuntaq Diospa gobiernonta ñawpaqta maskhashanallapaq.
Chayta ruwayqa allinninchispaqmi kanqa.
¿Piwanmi kusirikusaq?
¿Imaraykun qhawarinanchis kusirikunanchispaq piwan huñukunanchista?
Kinsa kaq tapuyqa kaymi: “¿Piwanmi kusirikusaq? ”
Kusirikusqanchis allinninchispaq kananpaqqa allin amigokunawanmi huñukunanchis, chaymi yachananchis pikunawan huñukuyta.
Imaynan allin amigokunawan kuska sumaqta mikhunata mikhunchis, chhaynallataqmi aswan sumaqta kusirikunchis allin amigokunawan kaspa.
Chayraykun yaqa llapanchis, astawanqa wayna - sipaskuna askha huñukunku kusirikunankupaq.
Allinta kusirikunapaqqa akllananchismi allin amigokunata, karunchakunanchistaq mana allinninchispaq kaqkunamanta (2 Cró. 19: 2; leey Proverbios 13: 20; Sant.
4: 4).
14, 15. a) ¿Ima ejemplotan Jesús qowanchis amigota akllanapaq?
b) ¿Imakunatan tapukunanchis allin amigota akllakunapaq?
Ñoqanchispas Jesús hinan amigonchiskunataqa akllananchis.
Payqa kamasqa kasqankumantapachan runakunata munakun (Pro.
8: 31). Kay pachapi kashaspataq munakuywan sumaqta runamasinta tratarqan.
Payqa lliw runatapas allintan tratarqan ichaqa wakillanwanmi amigontin karqan.
Sumaqtan kawsaq runakunawan ichaqa Diosta kasukuqkunallawanmi amigontin karqan. 11 apostolninkunatan nirqan: “Qankunachus kamachikuyniykunata hunt’ankichis chayqa, amigoykunan kankichis ”, nispa.
Jesuspa amigonkunaqa karqan payta qatikuqkuna Diosta serviqkuna imallan.
Chhayna amigokunatan sapankanchispas akllananchis.
Pipas amigonchis kananpaqqa tapukunanchismi: “¿Rimasqanwan ruwasqanwan rikuchinchu Diosta Jesustapas kasukusqanta?
¿Iñiqmasiychu, hinaspapas Bibliaq nisqanman hinachu kawsan?
¿Yanapawanqachu Diospaq hunt’aq sonqo kanaypaq Gobiernontapas ñawpaqta maskhashanallaypaq? ”, nispa.
Sichus llapan tapuykunata “arí ”, nispa kutichinchis chayqa, akllasqanchis runaqa allin amigon kanqa kusirikunapaq (leey Salmo 119: 63; 2 Cor.
6: 14; 2 Tim.
2: 22).
¿Imakunawanmi kusirikushanchis?
¿Imakunatan tapukunanchis imapipas kusirikuyta munaspa?
Kaykaman yacharqanchis imayna kusirikuy akllakunanchismanta, hayk’aqchus, piwanchus kusirikunanchismantapas.
Hinallataq kusirikuyninchis allinninchispaq kananpaqqa, chay kinsa tapuykunamanta Bibliaq nisqanman hina ruwananchismanta.
Ima kusirikuytapas akllakuspaqa kaykunatan tapukunanchis: ¿Imaynan chay kusirikuy?
Ima kusirikuyninchispas cristianopaq hinan kanan (Pro. 4: 20 - 27).
¿Hayk’a tiempon kusirikunanchis?
Manan tiemponchista yanqa usuchinanchischu.
¿Piwanmi kusirikusaq?
Manapunin mana allinninchispaq kaq runakunawanqa huñunakunanchischu (Ecl.
9: 18; 1 Cor.
15: 33).
17, 18. a) ¿Imaynapin yachasunman kusirikusqanchis Bibliapi kamachikuyninkunaman hinachus kasqanta?
b) ¿Imatan decidinanchis sapanka cristianopas kusirikuymanta?
Sichus kusirikuyninchis mana Bibliaq willasqan, imaynas, hayk’aqsi, piwansi nisqa tapuykunaq nisqanta hunt’anchu chayqa, manan allinchu kanman.
Ichaqa sichus chayman hina kashan chayqa, kusirikusqanchisqa allinninchispaqmi kanqa, yanapawasuntaq Diosta hatunchananchispaq (Sal.
119: 33 - 35).
Chhaynaqa, imapipas kusirikuyta munaspaqa qhawarisunpuni chay q’ochurikuy imayna kasqanta, hayk’aq, piwan aparinanchistapas.
Biblian nin: “Mikhunkichisña, ukyankichisña, imataña ruwankichis chaypas, lliwta ruwaychis Diosta hatunchanapaq ”, nispa.
Chhaynaqa tukuy atisqanchista kallpachakusun chay yuyaychayta kasukunanchispaq.
¿Imaynatan kutichiwaq?
Kusirikuymanta rimaspa, ¿imaynatan kay textokuna yanapawanchis?
• Filipenses 4: 8
• Mateo 6: 33
• Proverbios 13: 20
[9 paginapi dibujo]
(Imaynapuni kasqanta yachanaykipaq, qelqata qhaway)
✔ Imaynan
[10 paginapi dibujo]
(Imaynapuni kasqanta yachanaykipaq, qelqata qhaway)
✔ Hayk’aqmi
[12 paginapi dibujo]
(Imaynapuni kasqanta yachanaykipaq, qelqata qhaway)
✔ Piwan
[10 paginapi dibujo]
¿Imaynatan Jesuspa ejemplon yanapawanchis amigonchiskunata kusirikuyninchiskunatapas allinta akllananchispaq?
Solterokunapaq casarakuqkunapaqwan yuyaychaykuna
“Chaykunataqa qankunaq [...] allin chanin - kayman hina kawsanaykichispaqmi, ahinapi mana imaq hark’asqallan Señorta servinaykichispaq. ”
1, 2.
¿Imaraykun soltero kaymanta casarakuymantawan Bibliaq yuyaychasqanta t’aqwinanchis?
ANCHA kusikunapaqmi warmikunawan qharikunawan sumaqta kawsayqa, mayninpin ichaqa llakikunapaq kanman.
Cristianokunaqa Diospa yanapaynintan maskhanku allin yuyaywan warmita otaq qharitapas tratanankupaq. Ichaqa manan chay raykullachu hanaq pacha Taytankuq yanapayninta maskhanku.
Kusisqaña solterokuna kawsanku chaypas, mayninpin sientekunku casarakunankupaq familiankuq mat’ipayasqan.
Wakintaq casarakuyta munanku, ichaqa manan tarinkuchu paykunapaq hina qharita otaq warmita.
Parlaqmasintin kaqkunapas yanapaytan necesitanku casarakuspa ruwayninkuta hunt’anankupaq.
Chhaynaqa casadoña kanchis otaq manaña chaypas, llapanchismi kallpachakunanchis qhelli kawsayman ama urmanapaq.
Casarakunapaq, solterolla kanapaq decidisqanchisqa kusisqa kawsanapaqmi kanan, astawanqa Dioswan allinpi kananchispaq.
Chayraykun allinta t’aqwinanchis soltero kaymanta casarakuymantapas Pabloq yuyaychay qosqanta, chayqa tarikun Corinto llaqtaman ñawpaq kaq carta apachisqan 7 capitulopin.
Chaytaqa qelqarqan ‘ allin chanin - kayman hina kawsananchispaqmi ’, ‘ mana imaq hark’asqallan Señorta servinanchispaq ’ ima.
Casarasqaña otaq solteroña kanchis chaypas, chay yuyaychaymanta yachaspa yuyaymanasun Diosta astawan servinanchispaq.
Sapankan allinta decidina
3, 4. a) ¿Iman pasanman pipas amigon otaq familian solterolla qhepakushasqanmanta sinchita llakipakuqtin?
b) ¿Imaynatan Pabloq yuyaychasqan yanapawanchis casarakuyta allin yuyaywan qhawarinapaq?
Qallariy siglopi judío runakuna ukhupiqa casarakuyqa allin qhawarisqan karqan.
Chhaynallataqmi kay tiempopi askha llaqtakunapipas.
Pipas solterolla qhepakushan chayqa, familiankuna amigonkuna iman paymanta llakipakuspa imaymanata yuyaychankuman casarakunankupaq.
Rimapayankumanmi piwanpas casarakunanpaq kallpachakunan kasqanta, otaq ninkuman: “Paywan casarakuy ”,“ paymi allin kanman ”, nispa.
Hinaspapas, yaqapaschá imatapas ruwankuman piwanpas reqsinachinankupaq.
Ichaqa chaykuna ruwayqa mana allinpin tukunman, yaqapaschá sientechinakuy kanman, manaña amigontinchu kapunkuman, sonqonkupas k’irisqa kanman.
Pabloqa manan pitapas mat’ipayarqanchu casarakunanpaq otaq mana casarakunankupaqpas.
Payqa kusisqaña Diosta servirqan mana esposayoq kaspa chaypas, pipas casarakuyta munaqtinqa manan hark’arqanchu.
Casarakunapaq otaq solterolla kanapaqpas, sapankan chaytaqa decidina mana piqpa mat’ipayasqallan.
Soltero kasqaykita allinta aprovechay
5, 6.
¿Imaraykun Pablo kallpacharqan solterolla kanapaq?
Corinto llaqtapi iñiq t’aqaman cartata apachisqanpin, Pablo willarqan Dios servinapaq soltero kay imaymanapi allin kasqanta (leey 1 Corintios 7: 8).
Manaña casadochu karqan chaypas, manan pantasqa religionpi mana casarakuq umallikuna hinachu aswan allinpaq qhawarikurqan.
Aswanpas willarqanmi solterokuna aswan allinta Diosta serviy atisqankuta, ¿imaynapi?
Mayninpiqa Diospa llaqtanpin llank’aykunata chaskinku, chaykunataqa manapaschá hunt’ankumanchu casado kaspaqa.
Pabloqa ‘ mana judío runakunaman ’ predicananpaq apostolmi karqan.
Hechos libropi 13 - 20 capitulokunata leespan yachanchis karu llaqtakunata misionerokunawan predicaq risqanmanta, mana hayk’aq predicakusqan llaqtakunata chayasqanmanta, askha llaqtakunapi iñiq t’aqakunata hatarichisqanmantapas.
Chaymantapas, Dios serviyninpiqa mana hayk’aq tarikusqanchis sasachakuykunatan atiparqan.
Anchatan kusikuq runakunaman Diosmanta yachachispa, chaymi imaymana sasachakuykunapiña tarikuspapas mana pisiparqanchu.
¿Esposayoq wawakunayoq kaspa chaykunata ruwayta atinmanchu karqan?
Yaqapaschá mana.
¿Imaynatan iskay soltera precursorakuna tiemponkuta aprovechanku?
Askha soltero cristianokunan kallpachakushanku astawan Diospa Gobiernonmanta predicanankupaq.
Chaytan ruwashanku Bolivia nacionmanta Sarawan Limbaniawan precursorakuna, paykunaqa askha watakuna manaña predicakusqan huch’uy llaqtachamanmi rirqanku.
Chay llaqtachapi manaña electricidad kanchu chaypas, paykunapaqqa manas sasachakuychu, ninkun: “Manataq radiopas, televisionpas kanchu chayqa, runakunaqa samarisqanku tiempopin librokunata leenku ”, nispa.
Wakin runakunan askha manaña lloqsimuq qelqanchiskunata rikuchisqaku, chay qelqakunatas paykunaqa leeshankuraq.
Chay iskay cristianakunaqa yaqa llapan wasikunapin Diosmanta yachay munaqkunata tarinku, chaymi ñak’ayta llaqtantin predicayta tukunku.
Huk kutinsi huk yuyaq señora nisqa: “Jehová Diospa testigonkuna kay llaqtakama chayamunku chayqa, ¡kay pacha tukupunanpaqqa pisillañan kashan! ”, nispa.
Chay solterakuna kallpachakusqankuraykun askha runakuna huñunakuykunaman hamuyta qallarirqanku.
8, 9. a) Soltero kay allin kasqanmanta rimaspa, ¿imapin Pablo yuyaykusharqan?
b) ¿Imakunatan ruwankuman mana casado cristianokuna?
Casado cristianokunaqa kusatan llank’anku sasa predicana territoriokunapi.
Ichaqa soltero precursorkunapas atinkumanmi ima asignacionpipas llank’ayta, chayta ruwayqa yaqapaschá sinchi sasa kanman casadokunapaq otaq tayta - mamakunapaq.
Diosta servispa soltero kay allinpuni kasqanmanta rimaspaqa, Pabloqa yuyaykusharqanmi Diospa llaqtanpi askha llank’aykuna kasqanta.
Pabloqa munarqanmi pay hina kusisqa servinankuta.
Estados Unidosmanta huk soltera precursoran nin: “Wakinqa piensanku kusisqa kanapaq casarakuna kasqantan, ichaqa repararqanin kusisiqa kawsanapaqqa mana chaymantachu kasqanta, aswanpas Dioswan amistadninchismanta kasqanta.
Anchatan kallpachakuna, ichaqa allinta aprovechaqtinchisqa huk sumaq regalon.
Llakichiwananchismantaqa soltero kayqa kusichiwanchismi.
Jehová Diosqa llapanchistan munakuwanchis casadoña kanchis otaq manaña chaypas ”, nispa.
Kay iñiqmasinchismi kunan llank’ashan maypichus predicaqkunata astawan necesitakushan chaypi.
Manaraq casarakuqkunaqa kaytan tapukunanku: “¿Sapallay kasqayta aprovechaymanchu astawan predicanaypaq? ”, nispa.
Paykunaqa reparankumanmi soltero kasqanku ancha valorniyoq Diospa sumaq regalon kasqanta.
Casarakuyta munaq solterokuna
10, 11.
¿Imaynatan Jehová yanapan casarakunankupaq manaraq allin iñiqmasita tariq cristianokunata?
Huk tiempo solterolla qhepakuspan askha cristianokuna casarakuypi yuyaykunku.
Paykunaqa yachankun Jehová Diospa yanapaynin necesitasqankuta, chaymi yanapayninta mañakunku allin iñiqmasita tarinankupaq (leey 1 Corintios 7: 36).
¿Chhaynapichu qanpas tarikushanki? Chhaynaqa, oracionpi Diosmanta mañakushallay.
Unay tiempoña suyashanki chaypas, ama pisikallpayaychu.
Diosqa yachanmi imaynapi tarikusqaykita, chaymi kallpachasunki chay llakikuyniykipi.
¿Imaraykun allinta yuyaykuna pipas casarakunapaq niwaqtinchis?
Wakin casarakuyta munaq cristianokunawanqa, iñiyninkupi mana allin kashaq otaq mana Testigochu kaq runakunan casarakuyta munarqanku.
Hinaspapas allinpaqpas mana allinpaqpas, sichus ninqaku “arí, munanin ” nispa chayqa, nisqañan kanqa, chaytataq hunt’ananku kanqa.
Chhaynaqa amapuni hayk’aqpas usqhayllaqa decidisunchu.
Yaqapaschá pantarusunman, hinaspa chaymanta tukuy kawsasqanchis tiempo pesapakusunman (leey 1 Corintios 7: 39).
¿Imaynatan preparakuna casarakunapaq?
13 - 15.
¿Ima sasachakuykunamantan manaraq casarakushaspa rimananku?
Yachasqanchis hina, Pabloqa rimarqanmi soltero kay allin kasqanta, ichaqa manan pisicharqanchu casarakunankupaq decidikuqkunata.
Aswanpas santo espirituq yanapasqanmi casarasqakuna sasachakuykunata atipanankupaq, huk nisqalla kawsanankupaqwan yanapaykunata qelqarqan.
Parlaqmasikunaqa allintan qhawarinanku casado kawsay imayna kasqanta.
Paykunaqa yuyaykunkumanpaschá sumaqta munanakusqankurayku casarakuspa mana ima sasachakuypi tarikunankuta.
Cuentokunapi hina kawsaypi yuyaykuspan casarakunku, mana imamanta llakikuspa tukuy tiempo kusisqalla kawsanankupaq.
Ichaqa allin yuyaywan qhawarispan entiendenanku casado kawsayninkupi sasachakuykuna kananta, mosqoypi hina munanakuspa kawsasqankuqa manan yanapanqachu sasachakuykunata allichanankupaq (leey 1 Corintios 7: 28).
Askha chayllaraq casarasqakunan cuentata qokunku importante asuntokunapi mana lliwpichu tupachisqankuta otaq pesapakunkuraq.
Manapaschá kaqllatachu yuyaykunku qolqemanta, imakunapi kusirikuymanta, maypi kawsanankumanta, familiankumantapas rimaspa.
Yaqapaschá manaraq casarakushaqtinku, ima ruwasqankutapas pantasqankutapas “manan imananpaschu ” niqku, kunantaq ichaqa chaykunata qhawarispa phiñakunku hinaspa mana allinta kawsanku.
Chayraykun manaraq casarakushaspa chaykunamantaqa rimananku.
¿Imaraykun casadokuna rimanakunanku sasachakuyninkuta allichanankupaq?
Casado kawsaypi kusisqa kawsanapaqqa iskayninkumantan sasachakuykuna kaqtin allichananku.
Parlanankun imaynata wawankuta educanankumanta kurak tayta - mamankuta atiendenankumanta ima, ichaqa manan dejanankuchu familiata qhawarisqanku t’aqanachinanta.
Sichus Bibliaq nisqaman hina ruwanqaku chayqa, allichanqakun sasachakuykunata, chhaynapitaq huk nisqalla kusisqa kawsanqaku.
¿Ima ‘ kay pacha kaqkunapin ’ casadokuna llakikunku?
Pablon rimallantaq casadokunaq huk llakikuyninkumanta (leey 1 Corintios 7: 32 - 34).
Willanmi casarasqakunaqa ‘ kay pacha kaqkunapi yuyaykusqankuta ’, chaykunaqa mikhunamanta, p’achamanta, wasimanta, hukkunamantapas llakikuykunan.
¿Imaraykun chaykunamanta llakikunku?
Qosaqa esposantan cuidanan, kusichinantaq kanpas.
Ñawpaqpiqa astawanmi Diosta servirqan, casarakusqan qhepamanmi ichaqa tiempontapas kallpantapas esposanpaq t’aqanan.
Kaqllatataqmi esposapas ruwanan.
Taytanchis chaykunata yachasqanqa, ¡ancha kusikunapaqmi!
Diosqa yachanmi casadokuna astawan hukllachakunankuta, chaypaqqa tiempota kallpatan necesitakun, chaykunatan ñawpaqqa Dios serviyninkupi utilizaqku.
¿Ima cambiokunatan ruwananku casarakusqanku qhepaman?
Apóstol Pabloq nisqanmantaqa kaytawanmi yachasunman.
Casarasqakunaqa Diosta servinankumantataq tiempota horqonku qosankupaq otaq esposankupaq chayqa, chay hinatan ruwananku amigonkuwan kusirikunankupaq t’aqasqanku tiempowanpas.
Sichus huk qosa soltero kashaspa hina, sapa kutilla amigonkunawan pukllaq rinman chayri, ¿imaynan esposa sientekunman?
¿Imayna qosapas sientekunman esposan amigankunawan pasakuqtin?
Yaqapaschá qosanpa otaq esposanpa munakuyninmanta iskayanman, wikch’urparisqa llakisqataq sientekunmanpas.
Ichaqa sapankanku kallpachakunqaku huk hinalla kawsanankupaq chayqa, manan chhayna sasachakuykunapi tarikunqakuchu.
Diosmi ch’uya kawsananchista munan
19, 20. a) ¿Imaraykun casarakuy mana pakaykuwanchischu qhelli huchamanta?
b) ¿Imamanmi urmankuman unayta t’aqanasqa kawsaq casarasqakuna?
Diosta serviqkunaqa yachanchismi qhelli huchamanta karunchakunanchis kasqanta.
Wakinqa chaykunaman mana urmanankupaqmi casarakunku.
Ichaqa manan casarakuychu chaykunamantaqa pakaykuwasunchis.
Ñawpaq tiempopi llaqtakunaq muyuriqninpi perqaqa, chay ukhupi kaqkunallatan pakaykuq.
Hawapi tarikuqtinkuqa faciltan suwachikuqku otaq wañuchisqa kaqku.
Chay hinallataqmi, casarakuyta paqarichiq Diospas huk perqata hinan kamachikuyta churan casarasqakuna qhelli huchamanta pakaykusqa kanankupaq. ¿Mayqenmi chay kamachikuy?
Pablon willarqan 1 Corintios 7: 2 - 5 textopi.
Esposaqa qosallanwanmi warmi qhari puñuypi kanan, kaqllataqmi qosapas.
Bibliaq nisqan hina ‘ qosaqa esposanpaqmi qosa kasqanta hunt’anan, hinallataq esposapas qosanpaq hunt’anan ’.
Ichaqa llakikunapaqmi casarasqakuna chayta mana hunt’asqankuqa, yaqapaschá llank’asqankurayku otaq maytapas viajaspa unayta t’aqanakunku.
May llakikunapaqmi kanman ‘ cuerponkuta mana sujetasqankurayku ’ wasanchay huchaman Saqra urmachiqtinqa.
Casado kawsayninkuta allinta cuidaspa familiankuta allinta uywaq qosakunataqa Jehová Diosmi saminchanqa (Sal.
37: 25).
Bibliapi yuyaychaykunaqa allinninchispaqmi
a) ¿Imaraykun sasa solterolla kanapaq otaq casarakunapaqpas decidiy?
b) ¿Imapin yanapawanchis 1 Corintios 7 capítulo?
Solterolla kanapaq otaq casarakunapaqpas decidiyqa manan facilchu.
Llapanchispas pantaqmi kanchis, chay hawan astawanqa runakuna ukhupi sasachakuykuna kan.
Chayraykun solterokunapas casadokunapas Diospa allin qhawarisqanña kanchis chaypas, mayninpi runamasinchiskunawan phiñachinakusunman.
Chaywanpas, 1 Corintios 7 capitulopi nisqanta kasukuq cristianoqa imaymana sasachakuykunamantan karunchakunqa, astawanqa Diospaqmi ‘ allinta ruwanqa ’ solteroña otaq casadoña kaspapas (leey 1 Corintios 7: 37, 38).
Yachasqanchis hina, Dioswan allinpi kaymi aswan allinqa.
Chaypaq kallpachakusunchis chayqa, lliw runan mosoq pachapi sumaqta kawsakusun, kay pachaq mana mat’ipayasqallan.
Qhaway, Familiaykiwan sumaqta kawsay librota, 2 capitulota 16 - 19 parrafokunata.
• ¿Imaraykun mana pitapas mat’ipayanachu casarakunanpaq?
• ¿Imatan soltero cristiano ruwanan tiemponta ama usuchinanpaq?
• ¿Imaynatan parlaqmasintin kaqkuna preparakunkuman casado kawsaypaq?
• ¿Imaraykun casarakuy mana qhelli huchamanta pakaykunchu?
[14 paginapi fotokuna]
Solterokunaqa Diosta astawan servispan aswan kusisqa kanku
[16 paginapi foto]
¿Ima cambiokunatan ruwananku casarakusqanku qhepaman?
‘ Tukuy imapi sonqochakuq Diospi ’ confiasun
“Yupaychasqa kachun Señorninchis Jesucristoq Yayan Diosqa, payqa khuyapayakuq Yayan, tukuy imapi sonqochakuq Diostaq. ”
¿Imatan necesitanchis tukuy kawsasqanchis tiempo?
RUNAKUNAQA nacespa hinan necesitanchis cuidanata sonqochanatapas.
Chaytan mañakunchis waqyakuspa waqaspa ima marq’arikuwananchispaq otaq mikhuchiwananchispaq.
Tiempoq pasasqanman hinaqa necesitashallanchismi consolanata, astawanqa sasachakuykunapi tarikuqtinchis.
¿Imaninmi Biblia Diospi confiaqkunata consolananmanta?
Askha kutipin llakipi tarikushaqtinchis familianchiskuna amigonchiskunapas kallpachawanchis.
Mayninpin ichaqa sinchi llakiq ñit’isqan tarikunchis, hinaspa mana ni paykunaq sonqochawasqanchispas llakikuyninchista tukuchinchu.
Ichaqa chhaynapi tarikushaqtinchisqa Jehová Diosmi chaypipuni kashan consolawananchispaq.
Simin qelqan niwanchis: “Señor Diosqa llapa waqyakuqninkunaq sispallanpin kashan, [...] waqyakusqankutan uyarin ”, nispa (Sal. 145: 18, 19).
Chaymantapas niwanchismi: “Señor Diosqa chanin runakunatan qhawashan, waqyakusqankutapas makillan uyarishan ”, nispa (Sal. 34: 15).
Ichaqa sichus yanapayninta sonqochaynintapas chaskiyta munanchis chayqa, paypin confiananchis.
Chaytan David nirqan huk salmo takinpi: “Señor Diosqa sarunchasqakunatan hark’aykun, payqa llaki - phutiy p’unchaykunapin waqaychaykun.
Señor Diosníy, qanpin suyakunku reqsiqniykikunaqa, manan saqerparinkichu maskhaqniykikunataqa ”, nispa (Sal.
9: 9, 10).
¿Imaynatan Jesús rikuchirqan serviqninkunata Dios ancha munakusqanta?
Jehová Diosqa anchatan serviqninkunata munakun.
Chaymantan Jesús nirqan: “¿Manachu phisqa pichitankaqa iskay huch’uy qolqeman vendekun?
Chaywanpas Diosqa manan huknillantapas qonqanchu.
Chay hinallataqmi chukchaykichispas llapallan yupasqa kashan.
Chay hinaqa, ama manchakuychischu, askha pichitankamantapas aswan chaniyoqmi qankunaqa kankichis ”, nispa.
Chaymantapas profeta Jeremiaswanmi Israel llaqtaman Dios willachirqan: “Ñoqaqa mana hayk’aq tukukuq munakuywanmi munakurqayki, chayraykun wiñay khuyapayakuyniyta mast’arimurqayki ”, nispa (Jer.
31: 3).
¿Imaraykun Diospa promesankunapi confiasunman?
Llakiq ñit’isqan tarikuqtinchisqa anchatan yanapawanchis Jehová Diospi, promesankunapipas confiay.
Ñoqanchispas Josué hinan yuyaykunanchis, paymi nirqan: “Ñawpaqtaraqmi munani qankuna tukuy alma, tukuy sonqo Señor Diospa sumaq nisqasuykichista llapanta hunt’asqanta reqsikunaykichista, payqa llapantapunin rimarisqantaqa hunt’arqan ”, nispa (Jos.
23: 14).
Sinchi sasachakuykunapiña tarikusunman chaypas, mana iskayaspan confiasunman ‘ Diosqa hunt’aqpuni ’ kasqanrayku mana hayk’aq saqewananchispi (leey 1 Corintios 10: 13, Edición 1988).
¿Iman yanapawanchis hukkunata sonqochananchispaq?
Pablon qelqarqan Taytanchis Jehová ‘ tukuy imapi sonqochakuq Dios ’ kasqanmanta.
Sonqochay otaq consolay simiqa kay ninanmi: “Huk runa llakiq ñit’isqan otaq nanaypi tarikuspa sonqonpi thak sientekusqanmi ”.
Chhaynatapunin hanaq pacha Taytanchisqa sonqochawanchis (leey 2 Corintios 1: 3, 4).
Manan imapas nitaq pipas paytaqa hark’anmanchu tukuy sonqowan munakuq serviqninkunata yanapawananchismantaqa.
Tukuy imapas makinpin kashan chayta ruwananpaq.
Chhaynata kallpachawasqanchisraykun ñoqanchispas iñiqmasinchiskunata ‘ tukuy llakikuyninkupi sonqochayta ’ atinchis.
Chaytaqa ruwanchis Diospa ‘ sonqochay ’ qowasqanchiswanmi.
Corinto llaqtapi cristianokunaman Pabloq qelqasqanqa, allintan rikuchin Jehová Dios llakisqakunata sonqochananpaq ancha atiyniyoq kasqanta.
¿Iman yanapawasun llakipi tarikuqtinchis?
¿Imakunan llakichiwasunman?
Munakusqanchis runa wañukapuqtinmi astawanqa sonqonchis nanan. Astawanqa esposa otaq qosa, hinallataq wawapas wañupuqtin.
Ichaqa sinchi sasallataqmi huk nacionmanta otaq huk rimayniyoqpas kaspa pisichasqa kay.
Hinaspapas llakikullasunmantaqmi onqosqa kaspa, wakcha kaspa, casado kawsaypi sasachakuykuna kaqtin, kay pachapi sasa kawsay kasqanraykupas.
a) ¿Imayna sonqochaytan necesitanchis llakikuypi tarikushaspa?
b) ¿Imatan Jehová Dios ruwanman “llakiq ñit’isqan ” sonqoyoqkunapaq?
Kunanmi qhawarisun: sonqomanta, yuyayninchismanta, kikinchista pisipaq qhawarikuymanta, saludninchismanta, allin iñiyniyoq kaymantawan.
Sonqomanta rimaspa qallarisun.
Biblian willan ‘ llakikuq sonqomanta ’ (Sal. 51: 17).
Ichaqa Jehová Diosmi serviqninkunata yanapan. “Paymi llakiq ñit’isqan sonqoyoqkunata qhaliyachin, k’irinkunatapas wataykun ” (Sal.
147: 3). Mana atipanapaq hina sasachakuypiña tarikuqtinchispas, Diosqa consolawasunmi sichus iñiywan mañakusun kamachikuyninkunatapas kasukusun chayqa (leey 1 Juan 3: 19 - 22; 5: 14, 15).
¿Imaynatan Jehová Dios yanapawanchis yuyaykusqanchispi ama sinchita llakikunapaq?
Yuyayninchispas imaymana pruebakunapi, llakikuykunapin rikukullantaq.
Chaymi ñoqallanchismanta chaykunata mana atipayta atisqanchisrayku kallpachayta necesitanchis.
Ñoqanchispas salmista hinan yanapayta chaskinchis, paymi takirqan: “Sonqoyta llakikuna ñit’iykushaqtinmi, qanqa sonqochaykuwanki kusirichiwanki ”, nispa (Sal.
94: 19). Apóstol Pablopas qelqarqanmi: “Ama imamantapas llakikuychischu, aswanpas tukuy ima necesitasqaykichistapas Diosmanta mañakuychis, rogakuywan mañakuspaykichistaq Diosman graciasta qoychis. Hinan Diosqa thak - kayta qosunkichis runakunaq mana aypay atisqan thak - kayta, chay hinapin sonqoykichistapas yuyayniykichistapas Jesucristopi Diosqa waqaychanqa ”, nispa.
Arí, Bibliata leespa chaypi yuyaymanaymi yanapawasun llakikuykunata atipanapaq.
¿Imaynatan atipasunman kikinchista pisipaq qhawarikuyta?
Mayninpi sinchi pisikallpayasqa tarikuspaqa kikinchistan pisipaq qhawarikusunman.
Yaqapaschá yuyaykusunman Bibliapi huk kamachikuyta mana hunt’ayta atinanchispaq, otaq iñiq t’aqapi ima ruwayninchistapas mana hunt’ayta atinanchispaq.
Chhaynapi tarikuqtinchispas Diosmi yanapawanchis sonqochawanchispas.
Josueqa Israel runakunatan umallinan karqan huk atiyniyoq llaqtakunawan maqanakuypi, paytan Moisés nirqan: “Kallpachakuychis, allin qhari kaychis, ama manchakuychischu, amataq paykunata manchapakuychischu.
Diosninchis Señor Diosmi qankunawan kashan, manan payqa saqesunkichischu, manataq wikch’urparisunkichispaschu ”, nispa (Deu. 31: 6).
Jehová Diospa yanapayninwanmi Josueqa Israel llaqtata Prometesqa Hallp’aman pusarqan, enemigonkunatapas atiparqan.
Ñawpaq watakunan Moisesqa rikullasqataq Puka Qochapi Diospa yanapayninta (Éxo.
14: 13, 14, 29 - 31).
¿Iman yanapawasun kay kawsaypi sasachakuykunawan saludninchispi mana allin tarikuqtinchis?
Kawsayninchispi sasachakuykuna, llakikuykuna kasqanraykun saludninchispi mana allin tarikullasunmantaq.
Sichus allinta alimentakusun, samasun, ejerciciota ruwasun, limpiotaq kasunpas chayqa, allinninchispaqmi kanqa.
Ichaqa Bibliapas yanapawanchismi kawsayninchista allinpaq qhawarinanchispaq.
Kay kawsaypi imaymana ruwaywan sinchi sayk’usqa tarikuspaqa Pabloq qelqasqantan yuyarinanchis, paymi nirqan: “Imaymana sasachakuypin kayku ichaqa manan atipasqachu kayku. Iskayrayaspaykupas manan sinchi llakisqachu kayku, qatiykachawaqtinkupas manan Diospa saqerparisqanchu kayku, maqawaqtinkupas manan wañuykuchu ”, nispa.
¿Iman yanapawasun espiritualpi ama pisipanapaq?
Chaymantapas imaymana sasachakuykunan allin iñiyniyoq kasqanchista pisiyachinman.
Chhaynapi tarikuqtinchisqa Jehová Taytanchismi yanapawallasunmantaq.
Biblian niwanchis: “Señor Diosqa llapa urmaqkunatan aysarin, llapa k’umuykachisqakunatan sayarichin ”, nispa (Sal. 145: 14).
¿Iman yanapawasun espiritualpi ama pisipanapaq? Chaypaqqa iñiq t’aqapi umallikunaq yanapaynintan maskhana.
Chaymantapas, iñiyninchis pruebakunapi tarikuqtinqa, manan hayk’aqpas qonqananchischu hamuq tiempopaq suyakusqanchis wiñay kawsayta.
Diospa consolasqan hunt’aq sonqo runakuna
¿Imaynatan Abrahamta Dios sonqocharqan?
Huk salmistan Jehová Diosta nirqan: “Kay kamachiykiman prometewasqayki simita yuyariy, chaypin suyachiwarqanki.
Prometewasqaykin kawsarichiwan, chaymi llakikuyniypi sonqochawan ”, nispa (Sal.
119: 49, 50). Kay tiempopiqa lliwmi hap’inchis Diospa Simin Qelqata, chaypin runakunata sonqochasqanmanta askha willakuykunata tarinchis.
Abrahammanta rimasun. Payqa sinchi llakisqachá sientekurqan Sodoma Gomorra llaqtakuna chinkachisqa kananmanta yachaspa.
Chaymi Diosta tapurqan: “¿Chanin runatapas wañuchinkichu mana chanintawan kuska? ”, nispa.
Diosqa willarqanmi Sodoma llaqtapi phisqa chunka chanin runakunallatapas tarispaqa, chaypi lliw runakunaq huchanta pampachananta, chhaynapin payta sonqocharqan.
Abrahammi ichaqa phisqa kutitawan tapurqan aswan pisi runa kaqtin imachus sucedenanta.
Ñawpaqtaqa tawa chunka phisqayoqmantan qallarirqan, chaymantataq pisiyachirqan tawa chunkaman, kinsa chunkaman, iskay chunkaman, tukupunanpaqtaq chunkaman.
Jehová Diosqa ancha pacienciawanmi payta uyarirqan, prometerqantaq chhayna kaqtinqa mana chay Sodoma llaqta runakuna chinkachinanta.
Manaña chunka runallapas chanin karqanchu chaypas, Lotta ususinkunatawanmi mana wañuchirqanchu (Gén.
18: 22 - 32; 19: 15, 16, 26).
¿Imaynatan Ana rikuchirqan Diospi confiasqanta?
Yachallasuntaq Elcanaq esposan Anamanta.
Payqa wawayoq kaytaña munarqan chaypas, mana wiksallikuyta atisqanraykun sinchita llakikurqan.
Chaymi payqa Diosmantan mañakurqan, hinan sacerdote Elí nirqan: “Israelpa Diosninmi tukuy mañakusqaykita qosunki ”, nispa.
Anaqa chaskirqanmi Diospa sonqochayninta, chaymi ‘ manaña llakisqañachu karqan ’ (1 Sam.
1: 8, 17, 18). Diospi confiaspan sasachakuyninta Diosman saqerqan.
Manan yacharqanchu imaynata chay sucedenanta, ichaqa thakmi sonqonpi sientekurqan.
Tiempoq pasasqanmanqa Diosmi mañakusqanta kutichimurqan, payqa wiksallikurqanmi, wawanmantaq Samuel sutita churarqan (1 Sam.
1: 20).
¿Imaraykun David sonqochasqa kayta necesitarqan? ¿Pimantan mañakurqan?
Hunt’aq sonqo Davidpas chaskillarqantaqmi Diospa sonqochayninta.
Diosqa ‘ sonqotataq qhawan ’ chayqa, Israel llaqtapaq huk reyta akllashaspaqa yacharqanmi David allin wayna, Dios sonqo kasqanta (1 Sam. 16: 7; 2 Sam. 5: 10).
Ichaqa rey kaspan Davidqa “Betsabewan ” wasanchay huchata ruwarqan, chayta pakananpaqtaq kamachirqan qosan wañuchisqa kananta.
Chhayna millay hucha ruwasqanmantan cuentata qokurqan, chaymi Diosmanta mañakuspa nirqan: “Ancha khuyapayakuqmi kanki, huchallikusqaykunata pichaykuway.
¡Llapallanta mana allin - kayniyta maylliykuway, huchaymanta ch’uyanchaykuway!
Ñoqaqa reqsikunin mana kasukusqaykunata, ñoqaqa yuyashallanipunin huchallikusqayta ”, nispa (Sal. 51: 1 - 3).
K’umuykukuspa chhaynata huchanmanta pesapakuqtinmi Diosqa pampacharqan.
Ichaqa huchallikusqanraykun imaymana sasachakuypi tarikurqan (2 Sam.
12: 9 - 12). Chaywanpas Diospa sonqochasqanmi karqan.
¿Ima yanapaytan chaskirqan Jesús manaraq wañuchisqa kashaspa?
Kay pachapi kashaspan Jesuspas iñiyninpi probasqa kaspa, sinchi sasachakuykunapi tarikurqan.
Diosqa manan chhaynapi tarikunanta hark’arqanchu, ichaqa hunt’aq sonqon karqan.
Traicionasqa kananpaq, wañuchisqa kananpaqwan pisillaña kashaqtinmi Diosmanta mañakurqan: “Ama ñoqaq munasqaychu kachun, aswanpas qanpa munasqayki ”, nispa.
Chay qhepamanmi huk ángel rikhurirqan kallpachananpaq.
Chhaynapin Dios necesitasqan ratopi sonqocharqan, kallpacharqan, yanaparqanpas.
¿Imaynatan Dios yanapawasunchis iñiyninchisrayku wañuy patapi rikukuqtinchis?
Ñoqanchispas Diospa yanapaynintan mañakunanchis hunt’aq sonqo kanapaq, hinallataq iñiyninchisrayku wañuy patapi rikukuspapas.
‘ Awqanchis wañuyqa ’ ch’usaqyachisqan kapunqa.
¡Maytan munashanchis chay p’unchay chayamunanta!
Diosmi kawsarichimpunqa yuyayninpi kaq llapa hunt’aq sonqo serviqninkunata, huk runakunatapas.
Chay suyakuypi confiayqa anchatan kusichiwanchis, astawanqa qatiykachasqa kaqtinchis.
¿Imaynatan Dios consolawanchis munakusqanchis runa wañupuqtin?
Diosmi kawsarichinpunqa munakusqanchis wañupuq runakunata, paykunan kay pachapi tiyanqaku, chaypiqa manan ima ñak’ariypas kanqañachu.
Chaymantapas ‘ ancha askha runakunan ’ kay millay pacha chinkachisqa kaqtin kawsallanqaku, paykunan kawsarimpuqkunata sumaqta chaskinqaku, Diosmantapas yachachinqaku.
¡Chayqa ancha kusikunapaqmi!
Diosmi kallpachawasun
18, 19.
¿Imaynatan serviqninkunata Dios kallpacharqan qatiykachasqa kaqtinku?
Moisesmi israelitakunata huk sumaq takipi nirqan: “Wiñay kawsaq Diosmi pakakunayki, wiñay atiyninmi p’istuykusunki ”, nispa (Deu. 33: 27).
Qhepamantaq profeta Samuel nirqan: “Kunanmantaqa tukuy sonqowanyari Señor Diosta servikunkichis, amaña paymanta t’aqarikuspa [...].
Señor Diosmi Israeltaqa llaqtachakapurqan, chaymi payqa mana saqerparinqachu qhapaq sutin ama sarunchasqa kananpaq ”, nispa (1 Sam. 12: 20 - 22).
Sichus Diospaq hunt’aq sonqo kasun, llaqtanmantapas mana karunchakusunchu chayqa, manan hayk’aqpas saqerpariwasunchu.
Payqa yanapawasunpunin necesitasqanchis tiempopi.
Kay sasa tiempokunapipas Diosqa kallpachashanmi, consolashantaqmi llaqtanta.
Askha cristianokunan iñiyninkurayku askha watakuna qatiykachasqa, carcelpi ima wisq’asqa karqanku.
Paykunaqa repararqankun chhayna sasachakuy tiempopi Dios yanapasqanta.
Yachasunchis ñawpaq tiempopi kaq Unión Soviética nacionpi tiyaq cristianomanta, iñiyninraykun 23 wata carcelpi karqan, chaywanpas imaynallamantapas chaskirqanpunin qelqakunata, chaykunawanmi kallpata hap’irqan.
Paymi nin: “Chhayna sasachakuypi kaspan yacharqani Diospi confiayta, paytaqmi kallpachawarqan ”, nispa (Leey 1 Pedro 5: 6, 7).
¿Imaynapin yachanchis Jehová Dios mana saqerpariwananchista?
Ichaqa imaña hayk’aña kaqtinpas, yuyarinanchismi Salmistaq kay nisqanta: “Diosqa manan llaqtan runakunataqa [...] saqerparinqachu ” (Sal.
94: 14). Yachasqanchis hina, lliwmi kallpachanata necesitanchis, chaymi kay pachaq sasachakuyninkunawan ñak’ariqkunatapas sonqochananchis, chay ruwayqa kusichiwanchismi.
Chaymantan qatimuq estudiopi yachasunchis.
¿Ima nispan kutichisunman?
• ¿Imakunan llakichiwasunman?
• ¿Imaynatan serviqninkunata Dios sonqochan?
• ¿Iman kallpachawanchis wañuy patapi rikukuqtinchis?
[25 paginapi dibujokuna recuadropiwan]
IMAYNATAN KAYKUNAMANTA LLAKIKUYTA ATIPASUNMAN
▪ sonqonchismanta Sal.
147: 3; 1 Juan 3: 19 - 22; 5: 14, 15
▪ yuyayninchismanta Sal.
94: 19; Fili.
4: 6, 7
▪ pisipaq qhawarikuyta Éxo.
14: 13, 14; Deu.
31: 6
▪ saludninchismanta 2 Cor.
4: 8, 9
▪ allin iñiyniyoq kaymanta Sal.
145: 14; Sant.
5: 14, 15
Llakisqa ‘ kaqkunata sonqochasun ’
‘ Señor Diosmi [...] kachamuwarqan llakisqa sonqoyoqkunata kusirichinaypaq. ’ (ISA.
61: 1, 2.)
¿Imaynatan Jesús llakisqa tarikuqkunata yanaparqan, imaraykun chayta ruwarqan?
JESUSMI nirqan: “Mikhunayqa kachamuwaqniy Yayaq munayninta ruwaspa paypa ruwananta hunt’anaymi ”, nispa.
Chay ruwayta hunt’aspan Jesusqa Taytan hina sumaq kaqkunata rikuchirqan, astawanqa runakunata ancha munakusqanta.
Jehová Diosqa consolawaspanchismi munakuyninta rikuchiwanchis.
Chayraykun Pablo nirqan: ‘ Tukuy imapi sonqochakuq Dios ’, nispa.
Chhayna munakuynintan Jesuspas rikuchirqan Isaiaspa willasqan profeciaq nisqanman hina ruwaspa (leey Isaías 61: 1, 2).
Nazaret llaqtapi kaq sinagogapin chay profeciata leerqan, willarqantaqmi paypi hunt’akusqanta.
Payqa chaytapunin ruwarqan, kay pachapi llank’ashaspaqa munakuywanmi llakisqa tarikuqkunata sonqocharqan kallpacharqan ima.
2, 3.
¿Imaraykun cristianokuna runakunata Jesús hina consolananchis?
Ñoqanchispas Jesuspa qatikuqninkuna hinan llakikuypi kashaqkunata kallpachananchis.
Pablon nirqan: “Hukkuna hukkunawan sonqochanakuychis kallpachanakuychis ”, nispa.
Kay pachapi allin sonqoyoq runakunaqa necesitankun llakikuyninkupi kallpacharinanchista.
Paykunaqa kay ‘ sasa tiempokunapin ’ atipananku allinnillankuta maskhaq runakunaq rimayninkuta ruwayninkutapas.
Profeciakunaq willasqan hina, millay pachaq tukupunan p’unchaykunapiqa hunt’an kashan “paykuna kikinkuta munakuqkuna, qolqe sonqokuna, alabakuqkuna, hatunchakuqkuna, runamasinkuta k’amiqkuna, tayta - mamankuta mana kasuqkuna, mana reqsikuqkuna, Diosta mana manchakuqkuna, mana munakuyniyoqkuna, mana khuyapayakuqkuna, yanqa qasi tumpakuqkuna, aychankuq munaynillanta ruwaqkuna, millay yana alma runakuna, tukuy allinkaqta cheqnikuqkuna, amigonkunata hap’iykachiqkuna, waq’a hina ruwaqkuna, pay - payman tukuqkuna ima. Chay runakunaqa Dios munakunankutaqa aycha kusichiyllapin puriyta munan [ku] ”.
Chhayna kawsayqa astawanmi yapakushan, kaypi nisqanman hinataq: ‘ Millay runakunapas q’otuq runakunapas aswan - aswanraq mana chanin - kayman chayanqaku ’.
¿Imaynapin kay pacha tarikushan?
Chhayna kawsay kasqanqa manan admirakunapaqchu. Biblian willan ‘ lliw kay pacha Saqraq munaychakusqan kasqanmanta ’.
‘ Lliw kay pachapin ’ tarikullantaq gobiernokuna, religionkuna, hatun negociokuna, chaykunamanta imaymana propagandakunapas.
Chayraykun Satanasta sutichakun “kay pachapi kamachikuq ”, hinallataq ‘ kay pacha kamachiq dios ’ nispa.
¿Imaraykun kay pacha aswan mana allinman tukushan? Saqran sinchi phiñasqa kashan pisillamanta manaña kamachiq kananta yachaspa.
Pisi tiempollamantan Dios manaña hinallatachu qhawanqa Satanasta kamachisqan millay pachatapas, chhaynapitaq imayna kamachisqanmanta iskayachiyta allichapunqa. ¡Chayraqchá thak sientekusun! (Gén., cap.
3; Job, cap.
Allin willakuykuna hinantinpi predicakushan
¿Imaynatan kunan predicación aparikunanmanta profecía hunt’akushan?
Kay tiempopiqa Jesuspa willasqan huk profecian hunt’akushallantaq.
Paymi nirqan: “Qhapaqsuyumanta allin willakuykunan kay pachantinpi willasqa kanqa, llapa suyukunaq yachananpaq, hinaqtinmi p’uchukayqa chayamunqa ”, nispa.
Pachantinpi llank’asqanchisqa astawanmi yapakushan.
Kunanqa 7.500.000 más predicaqkunan 107.000 más iñiq t’aqakunapi kashanku, paykunan hinantinpi Jesuspa willasqan Gobiernonmanta yachachimushanku.
Chay ruwasqankuraykun llakikuypi tarikuq runakunaqa sonqochayta tarinku.
Chaytan rikuchin qayna iskay watakunallapi 570.601 runakuna Jehová Diospa testigon hina bautizakusqanku.
¿Imaynatan qhawarinki predicación llank’ay yapakusqanta?
Chaymantapas, Diosmanta willasqanchis yapakusqantan rikuchin 500 más simikunapi Bibliamanta qelqakunaq t’ikrakusqan lloqsisqanpas.
¡Manan hayk’aqpas chhaynataqa ruwakurqanchu!
Kay pachapi Diospa llaqtan mana chinkasqan, llank’ayninku astawan yapakusqanpas anchata admirakunapaqmi.
Chayqa manan atikunmanchu karqan santo espirituq mana yanapayninwanqa, kay pacha Saqraq munaychakusqan kasqanrayku.
Allin willakuykuna hinantinpi predicakusqanraykun askha runakuna Reinomanta willakuyta uyarikushanku, hinaspa Diosta serviqkuna hina sonqochayta tarishanku.
Iñiqmasinchiskunata sonqochasun
a) ¿Imaraykun huk cristiano mana suyananchu imapas ñak’arichisqanta ratolla Dios chinkachinanta?
b) ¿Imaynapin yachanchis qatiykachaykunata llakikunatapas aguantay atisqanchista?
Kay tiempopiqa kanqapunin imapas llakichiwaqninchis, kay millay pachapiqa nishun kashan llakikuykuna millay kawsaypas.
Chaykunata Dios chinkachinankamaqa kashallanqan llakikuykuna.
Chaymantapas, qatiykachaykunatan atipananchis, chaytaqa Diospaq hunt’aq sonqo kanapaq oportunidadta hinan qhawarina, apoyananchistaq paylla kamachikunanpaq derechoyoq kasqanta.
Diospa yanapayninwan sonqochayninwan iman ñawpaqpi Tesalónica llaqtamanta cristianokuna hina kasun, paykunaqa allin ejemplon karqanku ‘ tukuy qatiykachaykunata sinchi llakikunatapas ancha pacienciawan iñiywan muchusqankurayku ’ (leey 2 Tesalonicenses 1: 3 - 5).
¿Ima ejemplokunan rikuchin serviqninkunata Dios consolasqanta?
Jehová Diosqa kallpachanpunin serviqninkunata. Eliasmanta rimasun.
Millay warmi Jezabel payta wañuchinanpaq willachiqtinmi sinchita mancharikurqan, chaymi ayqekurqan wañupuyllatañataq munarqan.
Diosqa manan phiñakurqanchu aswanpas munakuywanmi consolarqan, kallpacharqantaq llank’ayninta hunt’ananpaq (1 Rey.
19: 1 - 21). Diosqa consolanpunin llaqtanta, chaytan rikuchin qallariy siglopi cristianokunaq kawsasqan.
Biblian nin: “[Iñiq t’aqakunan] samarirqanku qatiykachasqa kaymanta tukuy Judea provinciantinpi, Galilea provinciantinpi, Samaria provinciantinpi ima.
Santo Espirituq kallpachasqan kaspataq iñiyninkupi wiñaspa askhayarqanku, ahinapin Señor Diosta manchakuspanku kawsarqanku ”, nispa.
Ancha kusikunapaqmi ñoqanchispas paykuna hina ‘ santo espirituq kallpachasqan ’ kasqanchisqa.
¿Imaraykun Jesuspa ejemplonmanta yachasqanchis kallpachawanchis?
Jesusmanta yachaspa yupinta qatikuymi cristianokunataqa kallpachawallanchistaq.
Jesusmi nirqan: “Ñoqaman hamuychis llapa sayk’usqakuna q’episapakuna, ñoqan samachisqaykichis.
Yugoyman k’umuykukuychis, hinaspa ñoqamanta yachaqakuychis llamp’ulla, huch’uyyaykukuq sonqoyoq kasqayta, chaymi qankunaqa samakuyta tarinkichis.
Yugoyqa ch’usallan, q’epiypas manan llasachu ”, nispa.
Chaymi ejemplonmanta yachaspa, pay hina kanapaq kallpachakuqtinchisqa kallpata hap’isun, hinaspa kawsayninchispi imaymana ruwaykunamanta thak sientekusun.
10, 11.
¿Pikunan iñiq t’aqapi llakisqa kaqkunata sonqochankuman?
Diospa llaqtanpipas tarillanchistaqmi sonqochayta.
Umallikunan astawanqa sasachakuypi tarikuq cristianokunata yanapanku.
Santiagon nirqan: “¿Pipas qankuna ukhupi onqosqachu kashan?
[...] umalli runakunata waqyachikamuchun, paypaq Diosmanta mañapunankupaq ”, nispa.
¿Imapin chay ruwasqanku tukunqa?
“Iñiywan Diosmanta mañakuyqa onqosqatan qhaliyachinqa, hinan Señorqa payta sayarichinqa, huchallikunmanña karqan chaypas pampachasqan kanqa. ”
Ichaqa llapanchismi hukkuna hukkunawan kallpachanakuytaqa atisunman.
Wakin sasachakuykunamantaqa warmi puran parlariyta munanku.
Allin iñiyniyoq experienciayoq kurak warmikunaqa allintan yanapankuman sipaskunata yuyaychaspa, paykunaqa yaqapaschá chay hina sasachakuykunapi tarikurqanku.
Khuyapayakuywan, munakuywan sasachakuyninkupi interesakusqankuqa ancha allinmi (leey Tito 2: 3 - 5).
Ichaqa umallikunapas huk cristianokunapas iñiq t’aqapi llakisqa tarikuq ‘ pisi kallpakunatan ’ kallpachananku.
Manan qonqananchischu Diosqa ‘ tukuy llakikuyninchispi sonqochawasqanchista ’, chaytaqa ruwan ‘ ñoqanchispas ima llakipiña kaqkunatapas [...] sonqochananchispaqmi ’.
¿Imaraykun importante huñunakuykunaman riy?
Huñunakuyninchiskunapi Bibliamanta yachasqanchisqa ancha importanten sonqochawananchispaq.
Judaswan Silaswanmi “allin - allinta rimaykuspa iñiqkunata sonqochaspa kallpacharqanku ”.
Chaymantapas huñunakuy manaraq qallarishaqtin hinallataq tukuqtinpas kallpachanakunchismi parlarispa.
Chayrayku, sichus sasachakuykunapi tarikushanchis chayqa, manan iñiqmasinchiskunamanta karunchakunanchischu, chayta ruwaspaqa manan imatapas allichasunchu (Pro.
18: 1).
Diospa Simin Qelqa consolawanchis
13, 14.
¿Imaynatan Biblia kallpachawanchis?
Unayña bautizasqa kanchis otaq chayllaraq Jehová Diosmanta munayninmantapas yachashanchis chaypas, llapanchismi Bibliapi sonqochayta tarinchis.
Chaytan Pablo nirqan: “Ñawpa tiempopi Qelqasqakunaqa yachaqananchispaqmi qelqasqa karqan, ahinapi chay Qelqakunaq takyachisqan sonqochasqan kaspa suyakuyniyoq kananchispaq ”, nispa.
Bibliaqa kallpachanmi cristianota yanapantaqmi ‘ allin yachachisqa kananpaq, tukuy allin kaqkunata ruwananpaqpas allin - allin wakichisqa ’ kananpaq.
¡Anchatan consolawanchis Diospa munayninmanta yachay, hamuq tiempopaq sumaq suyakuyniyoq kaypas! Chhaynaqa, allinta estudiasun Bibliata, chaymanta willaq qelqakunatapas.
Chayta ruwaspaqa sonqochaytan tarisun, imaymanapitaq allinninchispaq kanqa. Jesusqa allin ejemplotan saqewarqanchis.
Payqa Diospa Simin Qelqawanmi runakunata yachachirqan sonqocharqanpas.
Kawsarimpusqan qhepatan iskay qatikuqninkunaman rikhurispa ‘ Diospa Simin Qelqaq nisqanta willarqan ’, chaymi yachachikuyninwan paykunaq ‘ sonqonku kawsarirqan ’.
Pabloqa allintan chay ruwaypi Cristoq yupinta qatikurqan.
Payqa askha kutipin ‘ Diospa Simin Qelqakunamanta [uyariqninkunawan] tapunakuspa rimarqan ’, chhaynata yachachispan paykunata allinta yuyaymanachirqan.
¿Imapin chay ruwasqan tukurqan? Berea llaqtamanta runakunan “Diospa siminta tukuy sonqo chaskikurqanku, chaykunaqa hinapunichus kasqantataq Diospa Simin Qelqakunapi sapa p’unchay t’aqwirqanku ”.
Arí, ancha allinmi sapa p’unchay Bibliata leeyqa. Chayta ruwaspa qelqakunatapas leespaqa, sonqochayta suyakuytawanmi kay sasa tiempokunapi tarisun.
Hukniraykunamantapas sonqochasunmanmi
15, 16.
¿Imaynatan iñiqmasinchiskunata consolasunman yanapasunmanpas?
Imaymanakunata ruwaspan iñiqmasinchiskunaq llakikuyninkuta pisiyachisunman.
Yaqapaschá onqosqa otaq yuyaqña kashaq iñiqmasinchiskunapaq necesitasqankuta rantimpusunman.
Chaymantapas wasipi ima ruwayninkupipas yanapanata necesitaq iñiqmasikunapipas interesakunanchismi.
Chaymantapas lliw iñiqmasinchiskunatan munakuyninkumanta, valorwan ruwasqankumanta, allin iñiyninkumanta otaq ima allin ruwasqankumantapas, “kusan ” nisunman.
Kurak iñiqmasinchiskunata consolanapaqqa visitasunmanmi, hinaspa allinta uyarinanchis ñawpaqpi kawsayninkumanta willawaqtinchis, hinallataq imaynatas serviyninkupi Dios bendecirqan chaytapas.
Chayta ruwayqa ñoqanchistapas kallpachawasunmi.
Chaymantapas leepusunmanmi Bibliata otaq qelqanchiskunatapas.
Allinmi kanman estudianapaq chay semanapi tupawasqanchis Qhawaq revistata otaq Biblia Estudianapaq Huñunakuypi estudiananchis qelqata t’aqwiriy.
Hinaspapas kuskan qhawallasunmantaq Bibliamanta DVD nisqata, otaq leesunman willasunmanpas qelqakunamanta sumaq experienciakunata.
17, 18.
¿Imaraykun confiananchis Dios yanapawananchispi, sonqochawananchispipas?
Sichus reparasunman huk cristiano consolanata necesitasqanta chayqa, sapallanchis Diosmanta mañakuspan sutinmanta paypaq mañapusunman.
Hukkunata yanapanapaqña kallpachakunchis otaq ima sasachakuypipas tarikushanchis chaypas iñiywan mana iskayyaspa Salmista hinan chaykunata atipananchis, nirqanmi: “Señor Diosman llakipakuyniykikunata saqey, paymi qaqata sayachisunki, manan hayk’aqpas chanin runataqa urmachisqa kananta munanqachu ”, nispa (Sal. 55: 22).
Diospaq hunt’aq sonqo kasun chayqa, ñoqanchiswanmi kashanqa yanapawananchispaq kallpachawananchispaqpas.
Ñawpaq tiempopin Jehová Dios serviqninkunata nirqan: “Ñoqapunin sonqochaqniykiqa kani ”, nispa (Isa.
51: 12). Kunanpas kallpachawanchismi, llakipi tarikuqkunata sonqochananpaq kallpachakusqanchistapas saminchanmi.
Hanaq pachapaqña otaq kay pachapaqña suyakuyninchis chaypas, kallpachaytan tarinchis hanaq pachapaq akllasqamasinkunaman Pabloq nisqanta leespa, nirqanmi: “Kikin Señorninchis Jesucriston Dios Yayanchispiwan, munakuwaspanchis sumaqta qhawariwanchis, wiñaypaqmi sonqochawanchis, allin suyakuytapas qowanchis.
Paypunin sonqoykichista kallpachasunkichis, hinallataq tukuy allin rimaypipas ruwaypipas allinta takyachisunkichis ”, nispa.
• ¿Hayk’a runatan sonqochashanchis kay tiempopi?
• ¿Imaynatan hukkunata consolasunman?
• ¿Ima textokunan rikuchiwanchis Dios sonqochawasqanchista?
[28 paginapi foto]
¿Sonqochanchischu llakipi tarikuqkunata?
[30 paginapi foto]
Wayna - sipaskunapas kurakkunapas kallpachasunmanmi hukkunata
Leeqkunaq tapukusqan
¿Imatan ruwayman Bibliata leeshaqtiy ima tapukuyniypas kaqtin, otaq ima sasachakuyniypaqpas yanapayta necesitaqtiy?
Proverbios 2: 1 - 5 texton kallpachawanchis “chaniyoq pakasqa illakunata ” hina, yachayta reparaq kaytapas maskhanapaq.
Chaypaqqa kallpachakunanchismi Bibliamanta tapukuyninchiskunaman, hinallataq ima sasachakuyninchis kaqtin kutichiykunata maskhanapaq.
¿Imaynatan chayta ruwawaq?
Benefíciese de la Escuela del Ministerio Teocrático libron 33 - 38 paginakunapi, “La investigación eficaz ” nisqa capítulo explicashan imaynatas ‘ allin yuyayniyoq hunt’aq kamachiq ’ qowasqanchis qelqakunata utilizasunman chayta. 36 paginapin willashan Índice de las publicaciones Watch Tower nisqa librota allinta utilizanapaq, chay libropin temakuna hinallataq Bibliamanta textokunapas huk listapi rikhurin.
Chaypin maskhasunman huk palabrawan otaq versiculowan, chaykunapiqa ima qelqapi t’aqwinapaqmi willakuyta tarisun.
Huk tapukuypaq otaq ima sasachakuyniykipaqpas kutichiyta maskhaspaqa pacienciakuy.
Yuyarinaykin “chaniyoq pakasqa illakunata ” maskhasqaykita, chaypaqqa tiempota kallpatan necesitakun.
Qelqanchiskunaqa manan llapan versiculokunamanta hinallataq llapa temakunamanta kaq tapuykunamanchu kutichishan.
Huk textomanta explicaspapas manapaschá yachayta munasqanchis asuntomantachu rimashan.
Hinaspapas huk tapukuykunan rikhurinman Biblia mana llapallantachu willasqanrayku.
Chayraykun mana llapa tapukuyninchispaq kutichiykunata tarisunmanchu.
Chhayna kaqtinqa, manan chay imayna kasqanmanta rimashanachu, chaykunapaqqa manaraqmi kunan kutichiy kanchu.
Yanqan kanman ‘ t’aqwinallapaq ’ kaq temakunamanta rimayqa, chaykunaqa manan iñiyninchismanta kaq Diospa yachachikuyninkunamantachu willan.
Chay tapuykunamanta sichus mana qelqakunapi willakurqanchu chayqa, manan Brooklynpi nitaq sucusalkunapipas t’aqwirispa kutichinkumanchu.
Chhaynaqa allinta kawsananchispaq Bibliapi willawasqanchismanta yachaspan chaykunawan kusisqa kananchis. Biblia mana lliwmantachu sut’inchawaspanchisqa, yanapawanchismi Diospi allin iñiyniyoq kananchispaq (qhaway, Acerquémonos a Jehová librota, 185, 186 paginakunapi).
Sichus tapukuyniykiq kutichiyninta, sasachakuyniykita imayna allichanaykipaqpas tukuy atisqaykita ruwarqanki, manataq tarirqankichu kutichiyta chayri, ¿imatan ruwawaq?
Huk umalliq otaq iñiq t’aqapi allin iñiyniyoq cristianoq yanapayninta maskhay.
Chay cristianokunaqa allintan Bibliamanta yachanku, cristiano kawsayninkupipas allin experienciayoqmi kanku.
Imatapas allin yuyaywan ruwasqankun allinta yanapasunki, astawanqa ima sasachakuyniykipas kaqtin otaq imata decidinaykipas kaqtin, imaynapi tarikusqaykita yachasqankurayku.
Diosmanta mañakuspaykipas willay imakunachus llakichisqasuykita. Santo espirituq yanapayninta mañakuy, ‘ Señor Diosmi yachayta [...] allin yuyayta ’ qoqqa (Pro.
2: 6; Luc. 11: 13).
Jehová Diosta serviymi anchata kusichiwan
Khaynatan willakun Fred Rusk
Salmo 27: 10 nin: “Taytayña mamayña wikch’upuwanqa chaypas, qan Señor Diosmi uywakapuwanki ”, nispa.
Willasayki imaraykus chay simikunata huch’uy kasqaymantapacha ancha allinpaq hap’ini chayta.
GEORGIA (Estados Unidos) llaqtapin 1930 watakunapi wiñarqani, algodón chakrakunaq kasqanpi, chay tiempokunaqa sasan llakikunapaq kasharqan.
Chaymi Abueloywan tiyanaypaq saqewarqan, hinan huk karu llaqtata llank’aq ripurqan, chay tiempopaqqa abuelayqa wañupurqanñan.
Qhepamanqa askha kutipin paywan tiyanayta munarqan, ichaqa manan atikurqanchu.
Abueloypa wasinpiqa kurak ususinkunan kamachikuqku.
Payqa manan ancha religiosochu karqan.
Ususinkunan ichaqa Iglesia Bautista del Sur nisqa religión nisqanman hina tukuy imapipas ruwaqku.
Ñoqapas domingonkunatan cultoman riq kani, mana hinaqa tiyaykunan amenazawaqku maqawanankupaq.
Reparasqayki hina, religionman riyqa manan ancha gustawarqanchu, aswanpas escuelaman rispa chaypi pukllaymi gustawarqan.
Huk visitan kawsayniyta cambiawarqan
1941 watapin 15 wataypi kashaqtiy, huk kurak runa esposanpiwan visitamuwarqanku.
Paytan tío Talmadge Rusk nispa reqsichiwarqanku, paymantaqa manan hayk’aqpas uyarirqanichu.
Paykunan Jehová Diospa testigon kasqaku.
Chaymi willawarqanku Diosqa kay pachapi wiñaypaq kawsananchista munasqanta.
Chayqa hukniraymi karqan iglesiapi uyarisqaymanta, ichaqa yaqa llapa familiaymi mana allinpaq qhawarispa mana kasurqankuchu.
Chaymi manaña hayk’aqpas chaskirqankuñachu.
Tiay Mary huk Bibliata askha qelqakunatawan chaskikurqan, payqa kinsa wata kurakllaymi karqan.
Payqa repararqanmi cheqaq religión tarisqanta, chaymi 1942 watapi Jehová Diospa testigon hina bautizakapurqan.
Chaymantapachan familianpa hark’akusqanta atipanan karqan, Jesuspa willasqan hina: “Runaq awqankunaqa kikin familiallantaqmi kanqa ”.
Kurak ñañanqa reqsinakurqanmi alcaldewan, chaymi Talmadge tionta presota hap’ichirqan, paytan tumparqanku mana permisowan callepi vendeymanta, hinan huchachasqa karqan.
Chay llaqtapi alcaldeqa juezmi kallasqataq.
Periodicopin lloqsimurqan juzgadopi rimasqan, paymi nisqa: “Kay runaq rakisqan qelqakunaqa [...] veneno hina mana allinmi ”, nispa.
Tioyqa huk autoridadkunaq juzganantan mañakurqan, chaymi huchachasqa kasqanta anularqanku, chaykaman ichaqa chunka p’unchay wisq’asqa kasharqan.
Tiaypa yanapayninta chaskini
Chay tiempopiqa ñan tiay Mary hukkunaman willasharqanña Bibliapi yachasqanmanta.
Willawarqanmi ñoqaman hinallataq vecinokunamanpas.
Huk kutinmi huk runata visitarqayku, paytan El Nuevo Mundo * nisqa librowan Bibliamanta yachachishasqa.
Chay pachakunaqa manan munarqanichu religionkunamanta yachayta, uyarispan ichaqa astawan yachayta munarqani.
Ichaqa manan Bibliamanta yachachisqankuchu convencewarqan Testigokuna Diospa llaqtan kasqantaqa, aswanpas runakuna mana allinta tratasqankuta qhawarisqaymi.
Huk kutinmi tomate llank’asqayku chakramanta kutimpuspa, q’opa ruphachina chayninta hampusharqayku.
Hinan rikurqayku tiaypa Bibliamanta qelqankunata, disconkunata, tocadisco nisqatawan ruphasqata.
Chayta rikuspan phiñasqa rimarqani chay ruwasqankumanta, ichaqa huknin tiaymi hatunchakuspa niwarqan: “Huk p’unchaymi agradecekuwankiku ”, nispa.
Tiay Maryqa manan religionninta nitaq predicaytapas saqeyta munarqanchu, chaymi wasimanta ripurqan. 1943 watapin kusisqa kasharqani Diosmanta yachasqaymanta.
Yacharqanin Diospa sutin Jehová kasqanta, ancha munakuq khuyapayakuq kasqanta, runakunata mana infiernopi ruphachisqantapas.
Chaymantapas yacharqanin kay pachapi Diospa llaqtan kasqanta, manaña mayqen huñunakuymanpas rirqaninchu chaypas.
Huk kutinmi pastota rutushaqtiy huk carro sayarqan, chaypi huknin runan tapuwarqan: “¿Qanchu kanki Fred? ”, nispa.
Testigo kasqankuta yachaspaymi nirqani: “Carroykipi apaway, pusasqaykichis huk ladopi parlamunapaq ”, nispa.
Paykunataqa tiaymi valekamusqa Diosmanta yachachiwanankupaq.
Huk nin kaqmi karqan watukuq umalli Shield Toutjian cristiano, paymi necesitasqay ratopi kallpachawarqan yuyaychawarqan ima Jehová Diospa testigonkunaq iñisqankumanta rimanaypaq, familiaypa hark’awasqankuta atipanaypaqpas.
Tiyay Maryqa Virginia llaqtamanmi tiyaq ripusqa, 1943 watapin huk carta apachimuwasqanpi niwarqan Diosta serviyta munaspaqa paywan tiyaq ripunaypaq.
Paqaristinmi chay caja maskhaq rirqani, wasiypa qhepanta rispaytaq wasimasiypa tiyasqanman chayarqani, paymi pusawarqan llaqta ukhukama.
Chaymantataq rirqani Roanoke llaqtaman, chayarqanitaqmi Edna Fowlkes cristianaq wasinman, chaypin tiaypas alojakusqa.
Bautizakuni, Betelman haykuni
Ednaqa hanaq pachapaq akllasqa cristianan, ñawpa tiempopi Lidia hina munakuqmi karqan, chaymi alquilasqa wasinpi askhata alojaq. Chaymantapas turanpa warmintan wawakunantinta alojallarqantaq.
Qhepamanqa Gladys, Grace Gregory sipaskunaqa misioneran kapurqanku.
Gladysqa 90 más watayoqñan, Japón nacionpi kaq Betelpin Diosta servishan.
Edna cristianaq wasinpi tiyaspayñan huñunakuykunaman rirqani, aswan allintataq predicaytapas yacharqani.
Huñunakuykunaman risqay, Bibliatapas estudiasqaymi yanapawarqan astawan Diosmanta yachanaypaq.
Hinan bautizakurqani 1944 watapi 14 junio killapi.
Marywan Gladyswan Gracewantaq precursora kaspanku Virginia llaqtaman predicaq rirqanku.
Tukuy atisqankutan llank’arqanku, chaymi Leesburg llaqtapi huk iñiq t’aqa qallarikurqan.
Ñoqapas 1946 watapin precursor kaspa paykunaq kasqanku cercallanpi predicallarqanitaq.
Chay killakunallapin Cleveland (Ohio) llaqtapi asamblea internacionalman rirqayku, chayqa aparikurqan 4 - 11 agosto killapin.
Chay asambleapin Diospa llaqtanpi umalliq Nathan Knorr cristiano willamurqan Brooklyn Betelpi huk edificiokuna hatarichikunanta, hinallataq qelqakunata ruwanapaq imprenta nisqa funcionananpaq huk wasitawan hatarichikunanta, chaypaqmi necesitakurqan askha waynakunata.
Chaypi Diosta servinaypaqmi decidikurqani, chaymi huk solicitudta hunt’arqani.
Chhaynapin Betelman haykurqani 1946 watapi 1 diciembre killapi.
Huk wata qhepamanmi Departamento de Envíos nisqapi llank’ashaqtiy, imprentapi umalliq Max Larson willawarqan Predicacionmanta Encargakuqkunawan llank’anaypaq, chaypin yacharqani Bibliawan hukkunata yanapayta, Diospa llaqtan imayna organizasqa kasqantapas.
Astawanqa umalliqniy Thomas J.
Sullivan cristianowan llank’aspan chaykunamanta yacharqani (amigokunapaqqa Bud).
Watakunaq pasasqanmanmi taytaypas religionpi astawan interesakurqan.
Askha kutipin Betelta hamurqan, 1965 watapi hamuspan niwarqan: “Ima ratopas visitamuwankimanmi, manañan ñoqaqa kayman kutimusaqchu ”, nispa.
Chaytan ruwarqani wañupunankama.
Payqa iñirqanmi hanaq pachaman ripuypi, chaywanpas suyakushanin Jehová Dios yuyarispa kawsarichimpunanta, chhaynapi kay pacha paraíso kapuqtin wiñaypaq kawsananpaq.
Yuyarinapaq asambleakuna, wasi hatarichiykunapas
Asambleakunataqa qhawarirqanipunin iñiypi wiñanapaq kallpachaqta hina.
Chaytan rikukurqan 1950 watakunapi asamblea internacional aparikusqanpi, chayqa aparikurqan Estadio Yankee de Nueva York nisqapin.
Polo Grounds estadiopin 1958 watapi 253.922 runakuna huñukurqanku 123 nacionkunamanta.
Chay kutipin mana hayk’aq qonqanaypaq sucedewarqan.
Chay asambleaq aparikusqan oficinapi kashaqtiymi iñiqmasinchis Knorr qonqaylla niwarqan: “Fred, llapa precursorkunan kay qayllallapi kaq restaurantepi suyawashanku, ichaqa qonqarapusqanin chay huñunakuyta aparinanpaq pitapas encargayta.
¿Rishanaykikama umaykiman imachus hamusqanmanta huk allin discursota ruwamaqchu? ”, nispa.
¡Anchatan Diosmanta mañakurqani!
Sayk’usqan chayarqani, ichaqa Jehová Diospa yanapayninwanmi chay discursota qoyta atirqani.
Nueva York llaqtapi iñiq t’aqakunaqa 1950 - 1960 watakunapin ratulla yapakurqan, chaymi manaña wasikunata alquilarqaykuñachu huñunakuykunapaq. 1970 - 1990 watakunapin 3 edificiokunata Manhattan llaqtapi rantirqayku, necesitakusqanman hinataq allicharqayku.
Ñoqan chaykuna ruwakusqanpi umallirqani.
Ancha kusikunapaqmi karqan chay wasikunata hatarichikunanpaq Diospa bendecisqanqa, askha iñiq t’aqamanta cristianokunan qolqenkuta qorqanku, llank’aypi ima yanapakurqanku, kunankamapas chay Huñunakuna Wasikunapiqa huñunakushankuraqmi.
Kawsayniy cambian
Huk p’unchaymi 1957 watapi, Betelpi wasikunamanta imprentaq kasqanman rinapaq parque chayninta llank’aq ripushaqtiy parayta qallarimurqan.
Hinan ñawpaqeypi rikurqani sumaq rikch’ayniyoq, p’aqo chukchayoq chayllaraq betelpi llank’ashaq sipasta, paytaqa paran apiyashasqa.
Chaymi paraguasniywan tapakunaykupaq waqyarqani.
Chhaynatan reqsirqani Marjorie cristianata, casarakapurqaykutaq 1960 watapi.
Chaymantapachan hunt’aq sonqowan Diosta servishayku allinpipas mana allinpipas, paramuqtin ruphayamuqtinpas. 2010 watapin setiembre killapi 50 wata casado kasqaykuta hunt’arqayku.
Casarakusqayku qhepaman vacaciomanta kutinpuqtiyku hinan iñiqmasinchis Knorr willawarqan Misionero Kanapaq Escuelapi yachachiq kanaypaq.
¡Kusikunapaqmi chayqa karqan!
1961 - 1965 watakunapin phisqa cursokunata aparirqani, sucursalkunapi umallikunapaqmi karqan, chaymi durarqan unay tiempo. 1965 watapin chay curso phisqa killa aparikullarqantaq misionerokunapaq.
1972 watapin Departamento de Correspondencia de Redacción nisqapi umalli kanaypaq nombrawarqanku.
Askha yachachikuytan maskhanay karqan imaymana sasachakuykunata allichanaypaq, imaymanamanta tapusqankuta kutichinaypaqpas, chaymi yanapawarqan Bibliapi yachachikuykunata aswan allinta entiendenaypaq, chay yachachikuykunawan runamasiyta yanapanaypaqpas.
1987 watapin Servicios de Información sobre Hospitales nisqapi llank’anaypaqñataq churawarqanku, chay departamentoqa chayllaraqmi qallarirqan.
Comités de Enlace con los Hospitales nisqapi kaq umallikuna yawar churachikuymanta medicokunaman, juezkunaman hospitalpi llank’aqkunamanpas allinta explicanankupaqmi cursokunata ruwarqayku.
Kaymi huk sasachakuy karqan: medicokunan juezkunaq yanapayninwan Testigokunaq wawanman yawarta churaqku, taytankuq nisqanta mana kasuspa.
Yawarpa rantinpi huk tratamientokunawan operachikuymanta medicokunawan rimaqtiyqa, niqkupunin chaykuna mana tarikusqanta otaq nishu qolqepaq kasqanta.
Chayta niwaqtinkuqa niqmi kani: “Ama hina kaspa, makiykita qhawachiway ”, nispa.
Chaymantataq nirqani: “Makiykin yawarwan operaymantapas aswan allinqa ”, nispa.
Chhaynata nispaymi yuyarichirqani allin yachasqanta: cuidadollawan bisturí nisqawan operaqtinkuqa, pisillan yawar usun.
Kay 20 watakuna pasasqanpin, Jehová Dios bendecirqan kallpachakusqaykuta, kunanqa medicokunapas juezkunapas entiendenkun imarayku yawarwan mana churachikuy munasqanchista.
Aswan allinpaqmi qhawarinku yawarpa rantinpi hukkunata utilizaspa operayta, askha hospitalkunapi doctorkuna mana yawarllawan operay munasqankutapas.
1996 watapin Marjoriewan ripurqayku Centro Educativo de la Watchtower de Patterson (Nueva York) nisqaman, chayqa kashan Brooklyn llaqtamanta 110 kilometropin.
Chaypin Departamento de Servicio nisqapi pisi tiempolla llank’arqani, chaymantataq Sucursalpi Encargakuqkunata, hinallataq watukuq umallikunatapas yachachispa.
Kunantaq Brooklyn llaqtapi Departamento de Correspondencia de Redacción nisqa Patterson llaqtaman astakapuqtin, 12 wataña llank’ashani chaypi umallispa.
Yuyaqña kasqaykupi sasachakuykuna
80 wata masñan Betelpi llank’ashani, 10 wata mastaq cáncer onqoywan kashani, chaymi sasata hunt’ani Betelpi ruwanaykunata.
Qhawarisqayman hinaqa, rey Ezequiasman hinan kawsayniyta Jehová Dios yapawan (Isa.
38: 5). Marjoriepas alzhéimer onqoywanmi kashan, iskayniykumantan chay onqoyninta atipanaykupaq kallpachakuyku.
Payqa allintapunin Diosta servirqan, wayna - sipaskunata yanaparqan, ñoqapaqpas hunt’aq sonqon karqan.
Hinaspapas allintan Bibliata estudiaq, hukkunamanpas yachachiq.
Rimashallaykutaqmi bautizakunankupaq yanapasqan cristianokunawanpas.
Mary tiayqa 87 watanpi kashaspan marzo killapi 2010 watapi wañupurqan.
Bibliamanta allin yachachiqmi karqan, askha watakunataqmi tukuy tiemponwan Diosta servirqan, askha runakunatan yanaparqan cheqaq religionta tarinankupaq.
Anchatan agradecekuni cheqaq kaqta yachanaypaq yanapawasqanmanta, chhaynapi huk serviqninkuna hina Jehová Diosta servinaypaq.
Kunanqa qosanwan kuskan p’ampasqa kashan, qosanqa Israel nacionpin misionero karqan, Jehová Diosqa kawsarichimpunqapunin kay pacha sumaq paraíso kapuqtin.
67 wataña Kamaqniyta servispan, ñawpaq kawsayniyta qhawarispa anchata agradecekuni askha saminchaykuna qowasqanmanta.
Diospa munayninta ruwaspaymi astawanqa kusikuni.
Suyakushanin Jehová Dios khuyapayawaspa Jesusman promesa ruwasqan ñoqapipas hunt’akunanta, nirqanmi: “Pipas wasintapas, wawqenkunatapas, panankunatapas, taytantapas, mamantapas, wawankunatapas, chakrankunatapas ñoqarayku saqemuqmanqa Diosmi pachak kutitawanraq qopunqa, hinallataq wiñay kawsaytapas qonqa ”, nispa.
1946 watapin español simipi lloqsimurqan, kunanqa manan ruwakunñachu.
[19 paginapi foto]
Abueloypa llank’asqan algodón chakranpi, 1928 watapi (Georgia, Estados Unidos)
[19 paginapi foto]
Tiay Mary, tioy Talmadge
[20 paginapi foto]
Mary, Gladys, Grace
[20 paginapi foto]
Bautizakusqay p’unchay, 1944 wata 14 junio killapi
[20 paginapi foto]
Betel wasipi Departamento de Serviciopi
[21 paginapi foto]
Marywan asamblea internacionalpi, 1958 watapi Estadio Yankee nisqapi
[21 paginapi foto]
Marjoriewan casarakusqayku p’unchay
[21 paginapi foto]
Marjoriewan 2008 watapi
¿Allinchu Bibliaq nisqan?
“Chunka wataypi kashaspan waynakunawan lloqsiyta qallarirqani.
Qallariypiqa makillaykumantan hap’inakuq kayku much’anakuqtaq kayku, pisi tiempomantan ichaqa imaymanaykutañan llaminakuyta qallarirqayku. 15 watallayoqraqmi llank’ayta qallarirqani qharikunataq ñoqawan puñunankupaq niwaqkuña.
Imaymana mana allin ruwanakunatan ruwayta munaq kani, wiñaymasiykuna hina chhaynapi allinta paykunawan qhawarichikunaypaq.
Chaymi imaymana clase warmi - qhari puñuyta ruwarqani. ”
(PAOLA, AUSTRALIA) *
PAOLAQA Dios sonqo familia ukhupin uywasqa karqan.
Tayta - mamanña yachachirqan Diospa kamachikuyninkunata chaypas, manan chayman hinachu ruwarqan aswanpas munasqanman hinallan kawsarqan.
Yaqapaschá askha runakuna Paola hina yuyaykunku hinaspa warmi - qhari puñuymanta Bibliaq nisqanta mana kay tiempopaq hinachu qhawarinku.
Hukkunataq ninku: “Dios sonqo runa kaytaqa atikunmanmi, warmi - qhari puñuypitaq sapankaña qhawarinan ”, nispa.
Ichaqa, ¿allinchu kanman warmi - qhari puñuymanta Bibliaq nisqanman hina kawsay?
Biblian kutichin: “Diospa Simin Qelqakunaqa llapallanmi Diospa yuyaychasqan ”, nispa.
Chhaynaqa, sichus pipas Diospi creen Bibliatataq Diospa Siminta hina qhawarin chayqa, allinmi kanman warmi - qhari puñuymanta imachus nisqanta yachaynin.
Askha runakunan ichaqa mana yachankuchu warmi - qhari puñuymanta Bibliaq nisqanta.
Religionpi umalliqkunapas Bibliaq nisqanta respetasqankuta hinan qhawarichikunku, ichaqa chaykunamanta rimaspaqa manan chayman hinachu yuyaykunku.
Chaymi mana huk nisqallachu kawsanku.
Chhaynaqa, hukkunaq imapas nisqankuta kasushanamantaqa allinmi kanman ñoqanchis kikinchispuni Bibliapi chaykunata t’aqwiy.
Qatimuqpi yachasun Bibliaq nisqanman hina chunka tapuykunaq kutichiyninta.
Tukuypitaq yachasun imaraykus ancha allinpuni Bibliaq nisqanta kasukuy.
Sutinqa cambiasqan kashan.
Warmi - qhari puñuymanta 10 tapuykuna Biblian kutichin
1 ¿Warmi - qhari puñuyninkuchu Adán Evaq huchapakusqan karqan?
▪ Biblian kutichin: Askha runakunan yuyaykunku Edén huertapi hark’asqa ruruqa warmi - qhari puñuy kasqanta.
Biblian ichaqa mana chaytachu yachachin.
Manaraq Evata kamashaspan Diosqa Adanta kamachirqan ‘ allinkaqta mana allinkaqta reqsichiq sach’a ruruta ’ ama mikhunanpaq (Génesis 2: 15 - 18).
Adanqa sapallanmi kasharqan, chaypin reparanchis mana warmi - qhari puñuychu kasqanta.
Evata kamasqan qhepatataq Diosqa kay kamachikuyta qorqan: “Askhata miraychis, kay pachamanpas hunt’aykuychis ”, nispa (Génesis 1: 28).
¿Imaynatan kay pachaman hunt’aykunkuman karqan warmi - qhari mana puñuspanku? ¿Paypa nisqanta kasukusqankumantachu muchuchinman karqan? Chaytaqa manan munakuq Diosqa ruwanmanchu.
Kaypi yuyaykullasuntaq: Evaqa manan Adanwanchu kasharqan sach’a ruruta ‘ p’itispa mikhuykushaspaqa ’.
Bibliaq nisqan hina chaymantañan “qosanman haywarirqan ” (Génesis 3: 6).
Hinaspapas, Diosqa manan muchuchirqanchu Adanta Evatawan wawakunayoq kasqankumanta (Génesis 4: 1, 2).
Chhaynaqa, Diospa hark’asqan ruruqa manan warmi - qhari puñuychu karqan aswanpas sach’aq rurunpunin karqan.
2 ¿Huchachanchu Biblia warmi - qhari puñuyta?
▪ Biblian kutichin: Bibliaq nisqan hina, Diosmi runata kamarqan “qharita warmitawan ”.
Hinaspapas ‘ ancha allinpaqmi ’ ruwasqankunata qhawarirqan (Génesis 1: 27, 31).
Unay watakuna qhepamanmi Biblia qelqaqta yuyaycharqan casarasqa qharikunata ninanpaq: “Wayna kashaspa casarakusqayki warmillaykiwan kusikuy [...].
Paypa munakuyninwanqa kusikushallaypuni ”, nispa (Proverbios 5: 18, 19).
Chay textoq nisqan hina, ¿huchachanchu Biblia warmi - qhari puñuyta?
Jehová Diosqa manan wawakunayoq kanallankupaqchu warmikayta qharikaytapas kamarqan, aswanpas warmipas qharipas ancha munanakusqankuta rikuchinakunankupaqmi.
Chhaynapin warmi - qhari puñuyqa sumaq kawsanankupaq yanapanqa.
3 ¿Ima ninmi Biblia mana casarakuspalla tiyaqkunamanta?
▪ Biblian kutichin: Biblian nin ‘ qhelli huchapi puriqkunata Dios huchachananmanta ’.
Griego rimaypi qhelli huchaqa pornéia ninmi, chayqa mana casarasqa kashaspa warmi - qhariq puñuyninmi, aychata kusichinapaq warmi kayninwan otaq qhari kayninwan waqllisqa kaqta ruwaymi.
* Diosqa manan allinpaqchu qhawarin mana casarakuspa tiyaqkunataqa chaymantaña casarakunankupaq rimanakurqanku chaypas.
Anchataña munanakushanku chaypas, Diosqa manan munanchu mana casarakuspa puñunankutaqa.
Jehová Diostaq munakuyniyoq, paytaq chhayna munakuyniyoqta kamawarqanchis chayqa, paymi yachan imaraykus casarasqakunalla warmi - qhari puñunankuta.
Qatimuqpi astawan yachasun.
4 ¿Ima nin Biblia askha warmiwan casarakuyta?
▪ Biblian kutichin: Diosmi dejallarqan huk tiempo qharikuna askha warmiyoq kanankuta (Génesis 4: 19; 16: 1 - 4; 29: 18 – 30: 24).
Ichaqa manan paychu chayta paqarichirqan, chaytaqa yachanchis Adanman huk warmillata qosqanwanmi.
Huk warmillayoq kanankupaqmi Diosqa qharikunata kamachirqan, tiempowantaq Jesusqa yapamanta chayta yachachirqan.
Jesusta casarakuymanta tapuqtinkun khaynata kutichirqan: “Diosqa qallariypi kamarqan qharita warmitawanmi.
Diospa Simin Qelqan nin: ‘ Chayraykun runaqa taytantapas mamantapas saqepunqa, hinaspan warminman hukllachaykakapunqa, huk cuerpollataq kapunqaku ’ ”, nispa.
Chaymantataq Diosqa Jesuspa qatikuqninman yuyaycharqan kayta qelqananpaq: “Sapanka qharipas casarakuchun, sapanka warmipas casarakuchun ”, nispa.
Bibliaq nisqan hina, sichus huk qhari iñiq t’aqapi umalli kayta munan chayqa, ‘ ch’ulla warmiq qosallanmi kanan ’.
5 ¿Huk warmi - qhari cuidakunkumanchu mana wawayoq kanankupaq?
▪ Biblian kutichin: Jesuspas qatikuqninkunapas manan cristianokunataqa kamachirqankuchu wawakunayoqpuni kanankupaqqa nitaq Bibliapas huchachanchu casarasqakuna wawayoq otaq mana wawayoq kanankupaq cuidakunankumantaqa.
Chhaynaqa, warmi - qharin decidinan wawayoqchus kanqaku icha manachus chayta, hayk’a wawayoqsi hayk’aqtaqsi kanqa chaytapas.
Sichus warmi - qhari imawanpas cuidakunqaku, manataq wiksapi wawata wañuchinqachu chayqa paykunamantañan kanqa.
* Manan pipas phiñakunanchu chaykunata utilizasqankumantaqa.
6 ¿Huchachanchu Biblia wiksallapiraq kaq wawa wañuchiyta?
▪ Biblian kutichin: Diosqa kawsaytan anchata respetan.
Paypaqqa wiksallapiraq wawaqa huk runañan (Salmo 139: 16).
Paypaqqa manaraq nacesqa wawata wañuchiyqa runa wañuchiymi (Éxodo 20: 13; 21: 22, 23).
Sichus wawa naceshaqtin sasachakuy kanman hinaspa mamanta otaq wawata salvakunan kaqtinri, ¿mayqenninkutan salvakunqa?
Chay kaqtinqa, iskayninkun decidinanku kanqa.
7 ¿Ima nin Biblia divorcianakuymanta?
▪ Biblian kutichin: Jesusmi nirqan imaraykus divorcianakunkuman chayta, nirqanmi: “Pipas warminmanta ima hawallapas t’aqakunman wak qhariwan mana wasanchashaqtin, hinaspa wak warmiwan casarakapunman chayqa, wasanchay huchatan ruwan ”, nispa.
Chhaynaqa, wasanchay hucha kallaqtinmi divorcianakunkuman.
Diosqa manan allinpaqchu qhawarin divorciakuyta munaspa llullakuqtaqa.
Payqa juzganqan ima hawallapas divorciakuqkunata astawanqa hukwan casarakunankurayku divorcianakuqtinqa (Malaquías 2: 13 - 16; Marcos 10: 9).
8 ¿Huchachanchu Dios warmiman otaq qhariman tukuq runakunata?
▪ Biblian kutichin: Bibliaqa huchachanmi qhelli huchapi puriyta, warmipura otaq qharipura t’inkinakuytapas.
Chay ruwaykunataña Dios cheqnikun chaypas ‘ anchatapunin runakunata munakun, chaymi sapan Churinta kachamurqan, pipas paypi iñiqqa ama wañunanpaq, aswanpas wiñay kawsayniyoq kananpaq ’.
Cheqaq cristianokuna manaña allinpaqchu qhawarinku warmipura otaq qharipura t’inkinakuyta chaypas manan cheqnikunkuchu chhayna runakunataqa, aswanpas khuyapayakuywanmi qhawarinku.
Diosqa ninmi: “Respetaychis lliwta ”, nispa.
Chay kamachikuytan cristianokunaqa kasukunku.
9 ¿Huchachu kanman telefononta, fotokunata apachinakuspa otaq Internetninta warmi - qhari puñuyta ruway?
▪ Biblian kutichin: ¿Imakunataq chaykunari?
Telefononta warmi - qhari puñuymanta qhellikunata parlaymi otaq chaykunamanta mensajekunata uyariy (sexo telefónico).
Celularpi millay qhelli ruwaykunata fotokunapi otaq qelqaspa apachinakuy (sexting) otaq Internetninta chaykunata ruway (cibersexo).
Bibliaqa manan rimanchu chay ruwaykunamanta ichaqa kay kamachikuytan qon: “Qankuna ukhupiqa ama rimayllapas kachunchu qhelli huchapi puriymanta, tukuy mana chanin kaymanta, munapayaymantapas.
Amataq millayta rimaychischu, p’enqay simikunata, asichikuq qhelli simikunatapas, chaykunaqa manan allinchu ”, nispa.
Ñawpaqpi rimasqanchiskunaqa mana allinpaqmi warmi - qhari puñuyta qhawarichin hinaspa qosakunata tanqan wak warmiwan puñunankupaq, esposakunatataq wak qhariwan puñunankupaq.
Cuerponkuta runakuna kamachinankumantaqa chay ruwaykunan astawan chaykunaman aysan hinaspa paykunallapi yuyaykunku.
10 ¿Ima nin Biblia masturbación nisqamanta?
▪ Biblian kutichin: Masturbación nisqamantaqa manan Bibliaqa rimanchu.
Masturbación nispaqa nikun aychankuq q’oñirisqan thak ninankama warmi kayninkuta otaq qhari kayninkuta sinchi millayta q’apikusqankutan.
Manaña Biblia chay ruwaymanta willanchu chaypas, ichaqa kaytan nin: “Wañuchiychis kay pachaq imankunachus qankunapi kaqta: qhellipi puriyta, qhelli - kayta, aycha kachariyta, millay munayta ”, nispa.
Masturbación nisqaqa mana allin ruwaymi, runatan apan paypa munasqallanta ruwayman, yuyaynintapas waqllichinmi. Chay ruwayta saqey munaqkunataqa Diosmi yanapanqa ‘ hatun atiyninwan ’, chaytan Biblia willan.
Griego rimaypi pornéia nikullantaq wasanchay huchata, qharipura warmipura t’inkinakuyta animalkunawan t’inkinakuytapas.
Diosqa manan chaykuna ruwanapaqchu warmi kayta qhari kaytaqa kamarqan, chay ruwaykunaqa manan Diospa munasqantachu hunt’an.
Huk warmi violasqa kaspa wiksallikusqan wawata abortanmanchu icha manachu chayta yachanaykipaq 1993 watamanta 22 mayo ¡Despertad!
revistata 10, 11 paginakunata qhaway. Chaytaqa Jehová Diospa testigonkunan ruwan.
¿Imaraykun allinpuni Bibliaq kamachikuyninta kasukuy?
¿MANAÑACHU kay tiempopaq hina warmi - qhari puñuymanta Bibliaq nisqan?
Chaypi kamachikuykunaman hina kawsaqkunaqa kay hina sasachakuykunamantan ayqenku:
▪ Onqoykunamanta
▪ Mana munashaspa wawayoq kaymanta
▪ Warmi - qhari t’aqanakuymanta
▪ Mana allin concienciamanta
▪ Mana allinpaq qhawarikuymanta
Jehová Diosmi Kamawaqninchis chaymi tukuy imaymana qowasqanchiswan kusisqa kawsananchista munan.
* Isaías 48: 17 textopi nisqan hina Diosqa allinninchispaqmi yachachiwanchis.
Chayman hina kawsaqkunaqa khayna allinpin tarikunku:
▪ Diospa allin qhawarisqanmi kanku
▪ Thakpi kawsanku
▪ Esposankuwan, qosankuwan sumaqta kawsanku
▪ Hukkunapas allinta qhawarinku
▪ Paykuna kikinku allin sientekunku
¿Diospa nisqanman hinachu kawsashanchis?
¿Cambiasunmanchu imayna kawsasqanchista?
¿Huchachawasunchu Dios ñawpaqpi imayna kawsasqanchismanta?
Ñawpa tiempo cristianokunapi yuyaykusun.
Manaraq Diosta reqsishaspan wakinqa qhelli huchapi, wasanchaypi puriqku, warmiman otaq qhariman tukuspa kawsaqku ichaqa cambiarqankun, allinninkupaqtaq karqan.
Kay tiempopipas chay hinatan askha runakuna cambiarqanku.
Chay runakunaqa warmi - qhari puñuymanta Bibliaq nisqanman hinan kawsayta qallarirqanku hinan ñawpaqpi imayna kawsasqankuta saqepurqanku.
Llapallankun yacharqanku chay ruwasqankuqa allinninkupaq kasqanta, Paola sipaspas chaytan yacharqan.
“Thakmi sientekurqani ”
Paolan repararqan munasqanman hinalla kawsasqanqa mana cheqaq kusikuytachu apamusqanta.
Paymi nin: “Mana concienciayoqmanmi tukupurqani ichaqa p’enqakuqmi kani chhayna kawsasqaymanta manchasqataq kaq kani wiksayoq rikhurinaymanta otaq ima onqoywanpas contagiakunaymanta.
Diospiqa creeshallaqmi kani yacharqanitaq millay kawsayniywan sonqonta k’irisqayta.
Sonqoypin ancha qhelli sientekuq kani ”, nispa.
Tiempowanmi Paolaqa anchata kallpachakurqan chhayna millay kawsayninta saqepunanpaq.
Tayta - mamanqa Jehová Diospa testigonkunan karqanku, chaymi paykunaq yanapayninta mañakurqan hinallataq iñiq t’aqamanta umallikunaq yanapaynintapas.
Paymi nin: “Anchatan kusikurqani tayta - mamay umallikunapas munakuywan tratawasqankuta rikuspa.
Kaq raton thak sientekurqani ”, nispa.
Kunanqa iskay wawayoqñan Paolaqa.
Paymi nin: “Ñoqa kikiymi wawaykunaman willarqani ñawpaqpi kawsasqaymanta.
Entiendenankutan munani chhayna kawsayqa ñak’ariykuna apamusqanta, Bibliaq nisqanman hina kawsaymi ichaqa allinninchispaqpuni.
Kunanqa entiendenin mana ñak’arinanchisrayku Jehová Dios kamachikuykuna qowasqanchista ”, nispa.
Llapanchismi Diospa kamachikuyninkunata kasukuspaqa allinta kawsasunman.
Bibliapunin nin: “Señor Diospa churasqan simikunaqa chaninpunin, sonqotan kusichin.
Señor Diospa kamachikuyninqa sut’ipunin, ñawitan kicharin ”, nispa.
Chaymantapas nillantaqmi: “Kamachikuyniykikunata kasuqqa allin premiotan chaskin ”, nispa (Salmo 19: 8, 11).
Biblian nin Diospa sutinqa Jehová nispa.
Bibliaq yuyaychasqanmanta astawan yachanaykipaq Jehová Diospa testigonkunata maskhay otaq Internetpi www.watchtower.org / s nisqata maskhay.
[15 paginapi willakuy]
Bibliaq kamachisqanta mana kasukuqkunaqa ñak’ariykunapin tarikunku
[16 paginapi willakuy]
Diospa kamachikuyninkunata kasukuqkunaqa thakpin kawsanku, casarakuyninkupipas kusisqan kanku
Familiapaq allin yachachikuykuna
¿Imaraykun iskayninku Dios sonqo kayta wiñachinanku?
Enrique: * “Casarakuspaymi esposaywan kuska Biblia estudiayta qallarirqayku.
Estudiasqaykupi tukuy yuyaywan kanantan munarqani ichaqa manan qasilla kayta atiqchu.
Imamantapas sapa tapuqtiytaq “arí, manan ” nispalla kutichiwaq.
Chhaynataqa manan estudiaykumanchu.
Liliana: “18 wataypi kashaspan Enriquewanqa casarakurqani.
Kuskan estudiaq kayku ichaqa imapi pantasqallaytan rikuchiwaq imaynatas aswan allin esposa kayman chaytawan, chaykunan sonqoyta k’iriwaq pisikallpayachiwaqpas.
¿IMA sasachakuymi Enriquewan Lilianawan karqan?
Iskayninkupas allin kaqtan munarqanku.
Dios munakuqmi karqanku, entiendeqkutaqmi kuska Biblia estudianankuta.
Chaywanpas Biblia estudiasqanku hukllachananmantaqa t’aqanachisharqanmi.
Kuskan estudiaqku ichaqa manan iskayninkumantachu Dios sonqo kayninkuta wiñachisharqanku.
Ichaqa, ¿imataq Dios sonqo kayri?
¿Imaraykun casarasqakuna Dios sonqo kayninkuta kuska wiñachinanku?
¿Ima sasachakuykunan kanman? ¿Imaynatan chaykunata atipankuman?
¿Imataq Dios sonqo kayri? Dios sonqo kayqa Diospa munasqanman hina kawsaymi.
Apóstol Pabloqa sut’itan reqsirqan pin Dios sonqo runa pitaq mana chayta.
Pabloq nisqanman hinaqa aychanta kusichiq runaqa paypa munasqallantan maskhan.
Yuyaykusqanman hinallan imatas ruwan manataq qhawarinchu Diospa nisqanta.
Dios sonqo runan ichaqa Diospa kamachikuyninkunata hap’ikun.
Jehová Diostan amigonta hina qhawarin pay hina kananpaqtaq kallpachakun.
Chaymi hukkunata tratan munakuywan, sumaq sonqowan pacienciawan ima (Éxodo 34: 6).
Diostapunin kasukun manaña paypaq hina kashaqtinpas (Salmo 15: 1, 4).
Canadá nacionmanta Daríon 35 wataña casarasqa, paymi nin: “Ñoqaq entiendesqayman hinaqa, Dios sonqo runaqa imata rimaspapas ruwaspapas yuyaykunmi imaynatas Dios qhawarin chayta ”, nispa.
Esposan Juliataq nin: “Dios sonqo warmiqa sapa p’unchaymi kallpachakun Santo espirituq rurunman hina kawsananpaq ”, nispa.
Chhaynaqa, ¿casarasqaraqchu kana Dios sonqo kasqanchista yapanapaq?
Manan. Bibliaq nisqan hina sapankanchismi Diosta reqsinanchis pay hina kananchispaqtaq kallpachakunanchis.
Sapankanchistaq Dios sonqo kasqanchista wiñachinanchis chayqa, ¿imaraykun casarasqakuna kuska chayta ruwananku?
Kaypi yuyaykuy: iskay runakunan huk huertayoq kanku.
Hukninmi tarpuna tiempopi tarpuyta munan huknintaq chaymantaña ruwayta munan.
Hukninmi hallp’a abonayta munan huknintaq mana munanchu.
Hukninmi mana samayuspa llank’ayta munan huknintaq mana imatapas ruwayta munanchu hinaspa huertapi imallapas rurunanta suyan.
Yaqapaschá huertaqa imallatapas rurunqa ichaqa iskayninkumanta llank’ankuman chayqa aswan allintan rurunman.
Chhaynallataqmi casarasqakunawanpas.
Sichus huknillanpas Dios sonqo kayninta wiñachinqa chayqa allintan kawsanqaku.
Ichaqa aswan allintan kawsanqaku sichus kuska Diosta servinqaku paypa nisqanman hinataq imatapas ruwanqaku chayqa.
Rey Salomonmi nirqan: “Aswan allinmi iskay runa huk runallamantaqa ”, nispa.
“Aswan allintan llank’asqankumanta chaskinqaku.
Hukkaqchus urman chayqa hukkaqninmi sayarichin ” (Eclesiastés 4: 9, 10).
Iskayniykichischá Dios sonqo kayniykichista wiñachiyta munashankichis.
Imaynan huk huertapi mana samayuspa llank’anku allinta rurunanpaq hinata.
Qhawarisun iskay sasachakuykunata imaynatas chaykunata atipasun chaytapas.
ÑAWPAQKAQ SASACHAKUY: “Manan tiempoyku kanchu ”.
Chayllaraq casarasqa Susy nin: “Qosayqa 7 horas tutatan llank’anaymanta pusanpuwan, wasiman chayaqtiykutaq mana imapas ruwasqachu.
Manan imanakuyta atiykuchu: yachaykun iskayniyku Biblia estudianaykuta ichaqa nishu sayk’usqa kaspaykun samamullaytaña munayku ”, nispa. ¿Iman yanapasunkichisman?
Sapankaykichismi imaynapi tarikusqaykichisman hina yanapanakunaykichis.
Susy willakun imatas ruwarqanku chayta, paymi nin: “Eduardowanmi decidirqayku tutallamanta hatarinaykupaq chhaynapi manaraq llank’anaman rishaspa Bibliamanta huk textota leespa t’aqwinaykupaq.
Hinaspapas payqa wasipi huk ruwaykunawanmi yanapawan chhaynapi tiempoyku kananpaq ”, nispa.
¿Allinchu chhayna kallpachakusqanku karqan?
Eduardon nin: “Susywan kuska Bibliamanta rimasqaykuqa yanapawarqankun sasachakuykunata atipanaykupaq chhaynapi kusisqa kanaykupaq ”, nispa.
Chay ruwasqaykun yanapawarqanku sasachakuyniykuta atipanaykupaq yapamanta kusisqa kawsanaykupaqpas ”, nispa.
KAYTAN RUWAWAQCHIS.
Ch’isinta huk ratollapas rimaychis ima allinkuna chay p’unchaypi kasusqaykichismanta hinaspa chaykunamanta Diosman graciasta qoychis.
Hinaspapas qhawariychis ima sasachakuykunapaqmi Diospa yanapayninta maskhanaykichis chayta.
Ichaqa manan chay rimasqaykichispiqa imapi hukniykichis pantasqantachu rimanaykichis.
Mañakuspaykichistaq imapis iskayniykichis allinyanaykichis kashan chayta mañakuychis.
Ichaqa ruwayniykichiswan rikuchinaykichis cheqaqpaqpuni cambiay munasqaykichista.
ISKAYKAQ SASACHAKUY: “Hukniraymi kayku ”.
Tonyn nin: “Manan leey gustawanchu estudiaypas sasan ñoqapaqqa ”, nispa.
Esposan Natalian ichaqa leenpuni.
Paymi nin: “Anchatan gustawan leey, yachasqaymanta rimaypas.
Yaqapaschá qosaywan Bibliamanta rimaqtiyku pisipaq sientechini ”, nispa.
¿Iman yanapasunkichisman?
Llallinakuspa otaq qhawanakuspa kanaykichismantaqa yanapanakuychis.
Esposaykiq otaq qosaykiq allinkuna ruwasqanta qhawariy hinaspa chaykunamanta kusa niy.
Tonyn nin: “Nishutapuni esposay Bibliamanta rimay munasqanmi mayninpi sayk’uchiwaq, chaymi mana paywan estudiayta munaqchu kani.
Ichaqa entiendewanmi.
Kunanqa kuskan Bibliata estudiayku, reparanin manaña manchakusqayta.
Hinaspapas kunanqa gustawanmi paywan estudiay, chaykunamanta rimaymi kusisqa thakpi kawsachiwanku ”, nispa.
Askha casarasqakunan reparanku allinpuni kuska Bibliamanta estudiay kasqanta.
Ichaqa imapin qan allinyanayki kashan chaypi yuyaykuy ama esposaykiq otaq qosaykiq ruwananpichu.
Sichus ima sasachakuypas mana allinta hukniykichista sientechiqtinqa ama estudiasqaykichis ratochu chaymanta rimaychis aswanpas hukpiña.
¿Imaraykun chayta ruwanaykichis?
Familiaykiwan mikhushaspa, ¿hanpikuwaqchu q’eyachasqa k’iriykita?
Sichus chayta ruwawaq chayqa manañan mikhuyta munanqakuchu.
Jesusqa mikhunawanmi rikch’anachirqan Diosmanta yachayta paypa munaynin ruwaytapas.
Sichus sapa kutin Bibliata estudiaspa sonqoykipi k’irikunata hampikuyta qallarinki chayqa, manañan esposayki otaq qosayki estudiayta munanqañachu.
Mayninpiqa rimananchispunin kanqa ima sasachakuymantapas.
Ichaqa hukpiña chaykunamantaqa rimana (Proverbios 10: 19; 15: 23).
KAYTAN RUWAWAQCHIS.
Esposaykiq otaq qosaykiq allin kayninkuna gustasqasuykimanta qelqay.
Chaykunamanta hukpi estudiaspaykichistaq esposaykita otaq qosaykita niy chhayna kasqanmanta kusikusqaykita.
Tarpusqanchistan cosechasun Sichus casarasqakuna kuska Dios sonqo kayninkuta wiñachinqaku chayqa ancha sumaqtan kawsanqaku.
Biblian nin: “Imatachus runaqa tarpunqa chayllatataqmi cosechanqapas ”, nispa.
Enriquewan Lilianawanmi chay textoq nisqanta entienderqanku. 45 watakunañan casarasqa kashanku, chaypin yacharqanku Dios sonqo kayninkuta iskayninkumanta wiñachisqankuqa allinninkupaq kasqanta.
Enriquen nin: “Esposaytan huchachaq kani mana allin kawsasqaykumanta.
Tiempowanmi ichaqa entienderqani ñoqapas kallpachakunay kasqanta ”, nispa.
Lilianan nillantaq: “Diosta munakusqaykun yanapawarqanku ancha sasachakuypi tarikuqtiyku.
Llapa kay watakunan kuska Bibliata estudiarqayku Diosmanta mañakurqayku ima.
Qosaypa kallpachakusqanta rikuspan astawan munakuni ”, nispa. [Uranpi willakuy]
Sutikunaqa cambiasqan kashan.
▪ ¿Hayk’aqmi esposaywan otaq qosaywan kuska Diosmanta mañakurqayku?
▪ ¿Imatan ruwayman esposay otaq qosay Bibliamanta ñoqawan kuska estudiananpaq?
Diospa Siminmanta yachachikuykuna
¿Imaynapin allinninchispaq Diospa kamachikuyninkuna?
Kaypin Bibliaykiwan tapukuyniykikunaman kutichiykunata tarinki.
Munaqtiykiqa Jehová Diospa testigonkunan yanapasunkiman kay tapuykunata t’aqwinaykipaq.
¿Imaraykun Diosta kasukunanchis?
Diosmi kamawarqanchis chaymi payta kasukunanchis.
Jesuspas kasukurqanpunin.
Diospa kamachikuyninkunata kasukuspaqa munakusqanchistan rikuchinchis. (Leey 1 Juan 5: 3.)
Allinninchispaqmi llapa kamachikuyninkunaqa.
Yachachiwanchis allinta kawsananchispaq hamuq tiempopi wiñay kawsayman aypananchispaqpas. (Leey Salmo 19: 7, 11; Isaías 48: 17, 18.)
¿Imaynatan Diospa kamachikuynin yanapawanchis qhalilla kananchispaq?
Machaymanta Diospa kamachikuyninkunata kasukuyqa hark’awanchismi onqoykunamanta, ima ñak’ariymantapas.
Nishuta tomayqa viciomanmi apawanchis mana allin ruwaykunamantaq urmachiwasunman (Proverbios 23: 20, 29, 30).
Jehová Diosqa manan hark’awanchischu pisilla tomananchistaqa. (Leey Salmo 104: 15; 1 Corintios 6: 10.)
Chay kamachikuyninkunaman hina kawsasun chayqa qhalillan kasun.
(Leey Proverbios 14: 30; 22: 24, 25.)
¿Imaynatan Diospa kamachikuynin yanapawanchis warmi - qhari puñuypi?
Jehová Diosqa mana allinpaqmi qhawarin mana casarakuspa puñuyta.
Diospa kamachikuyninta kasukuq casarasqakunaqa allintan kawsanku wawakunatapas sumaqta uywanku.
Mana casarakuspa puñuqkunataq onqoyta tarinku, t’aqanakunku, maqanakunku, llakiq ñit’isqan kawsanku, wawakunapas mana taytayoq otaq mana mamayoq wiñanku. (Leey Proverbios 5: 1 - 9.)
Diospa kamachikuyninta kasukusun chayqa allinpin paywan kasun, hukkunatapas manan k’irisunchu.
(Leey 1 Tesalonicenses 4: 3 - 6.)
¿Imaynapin allinninchispaq kawsayta respetay?
Diospa qosqan regalota ancha chaninpaq qhawariq runakunaqa cigarro pitayta huk mana allin ruwaykunatapas saqepunkun.
Wiksapi kaq wawakunatapas Jehová Diosqa ancha allinpaqmi qhawarin (Éxodo 21: 22, 23).
Chaymi chay wawakunata mana wañuchinachu.
Nitaq mana allin pukllaykunapichu pukllanku, aswanpas Diospa qosqan kawsayta ancha allinpaq qhawarinku.
(Leey Salmo 36: 9.)
¿Imaynapin allinninchispaq yawarta respetay?
Diosqa ancha chaniyoqpaqmi yawartaqa qhawarin, yawarpi kawsay kasqanrayku (Génesis 9: 3, 4).
Diospa Kamachikuy Simi qosqanpipas yawartan qhawarichin kawsayta hina, chayqa allinninchispaqmi.
Huchanchiskuna yawarwan pampachasqa kasqanrayku. (Leey Levítico 17: 11 - 13; Hebreos 9: 22.)
Jesús ch’uya kasqanraykun yawarninqa ancha chaniyoq.
Chay yawar hich’arisqanraykun wiñay kawsayta aypasunman.
(Leey Mateo 26: 28; Juan 3: 16.) Astawan yachayta munanki chayqa ¿Imatapunin Biblia yachachin?
nisqa librota qhaway 12, 13 capitulokunata, chaytaqa Jehová Diospa testigonkunan ruwan.
Leeqkunan yachayta munanku
¿Parlapayananchischu wawakunata warmi - qhari puñuymanta?
▪ Tayta - mamakunaqa imaymanata ruwaspan wawankuta cuidanku mana onqonankupaq.
Chhaynallatataqmi cuidananku ama pipas mana allinkunata yachachinankupaq.
Chaytaqa allin yuyaywan warmi - qhari puñuymanta parlapayaspan ruwankuman (Proverbios 5: 3 - 23).
Arí, tayta - mamakunan sut’ita chaykunamanta wawankuman rimapayananku, ¿imarayku?
Televisionpi, Internetpi, librokunapi chansakunapipas warmi - qhari puñuymanta rimakusqanrayku, chayta wawakuna qhawaspan pantasqata yachankuman.
Diane Levin sutiyoq profesoran nin: “Wawakunaqa manan yachanallankuchu warmi - qhari puñuymanta, aswanpas imatas chaymanta yachashanku, hayk’a watanpis yachashanku, pikunas yachachishanku chaykunatan qhawarina.
Chaymantapas imaymana propagandakuna, mana kaqta warmi - qhari puñuymanta rimaykunan wawakunata waqllichinman ”, nispa.
Wawakunataqa allintan cuidananchis warmi - qhari puñuymanta mana kaqta rimaqkunamanta (Proverbios 5: 1; Efesios 6: 4).
Yachanankun imaynas cuerponku kasqanta, imaynatas cuidakunkuman, imaynatan millay qhelli runakunamanta cuidakunkuman chaytapas.
Warmi wawakunatan manaraq sipasyashaqtinkun yachachinanku imaynatan cuerponku cambian, imaraykus killanku chayamun hayk’aqmi chay kanqa chaytapas.
Qhari wawakunatapas manaraq waynayashaqtinkun rimapayananku imaraykus tutakunapi muhunku phawamun chayta.
Huch’uychankumantapachan yachachinanku qhari kayninkumanta otaq warmi kayninkumanta.
Munakuq tayta - mamakunaqa wawankutan yachachinanku qhari kayninkumanta otaq warmi kayninkumanta respetowan rimanankupaq, hinaspapas mana pipas chayta llaminanchu ni qhawananchu.
Wiñasqankuman hinataq willananku imaynatas huk warmi wiksallikun chayta.
¿Hayk’aqmi parlapayananchis?
Warmi wawamanqa 10 watanpi otaq ñawpaqtan killan chayayta qallarinman.
Qhari wawakunataq 11 otaq 12 watanpi tutakuna muhun phawarinman.
Chhaynapi tarikuspankun sinchita mancharikunkuman.
Chaymi rimapayananchis imachus cuerponkupi pasasqanta chhaynapuni kasqantapas.
Hinaspapas chaykunamanta rimapayaspan entiendechinanchis warmi - qhari puñuymanta Bibliaq nisqan ancha allin kasqanta, chaykunataqa manan escuelakunapiqa yachachinkuchu (Proverbios 6: 27 - 35).
Tayta - mamakuna astawan yachayta munanku chayqa, kay qelqakunatan t’aqwinkuman: 2006 wata mayo killamanta ¡Despertad!
revistata 10 - 13 paginakunata “Prepare a su hija para la primera menstruación ”, Lo que los jóvenes preguntan.
Respuestas prácticas (volumen 2) 6 capitulopi: “¿Qué le pasa a mi cuerpo? ”, 2011 wata enero killamanta Qhawaq revistata 12 - 14 paginakunata“ Familiapaq allin yachachikuykuna: Wawakunawan parlasun warmi - qhari puñuymanta ” nisqa temakunata. Chaykunataqa Jehová Diospa testigonkunan ruwan.
Wayna - sipaskunapaq
Rawrashaq hornomanta salvasqa kanku
¿Imaynatan kayta ruwawaq?
Ch’inneq k’uchuta maskhay allin yuyaywan leenaykipaq.
¿Pikunamantan rimashan?
Sadrac, Mesac, Abednego Nabucodonosormantawan.
¿Ima razonmi kan?
Hebreo kinsa waynakunaq iñiyninkun wateqaypi tarikun.
1 ALLINTA QHAWARIY IMA RUWASQANKUNATA (LEEY DANIEL 3: 1 - 30).
3 - 7 versiculokunata leesqaykimanta, ¿imakunatan uyarinki?
․ ․ ․ ․ ․
¿Imayna kananpaqmi hornota yuyaykunki?
․ ․ ․ ․ ․
¿Imayna kunkawanmi Nabucodonosor kamachirqan qanchis kutita hornota q’oñichinankupaq?
(Hukmanta leey 19, 20 versiculokunata.)
․ ․ ․ ․ ․
¿Imayna kananpaq yuyaykunki hornopi rikhuriq tawa kaq runata?
(Hukmanta leey 24, 25 versiculokunata.)
․ ․ ․ ․ ․
¿Imayna sonqowanmi Sadrac, Mesac, Abednego waynakuna Nabucodonosorta parlapayarqanku? (Hukmanta leey 16 - 18 versiculokunata.)
․ ․ ․ ․ ․
2 ASCHATAWAN T’AQWIY.
Huk librokunapi maskhaspa t’aqwiriy hayk’a sayayniyoq karqan Nabucodonosorpa ruwachisqan idolota.
(Hukmanta leey 1 versiculota.)
․ ․ ․ ․ ․
19, 20, 28, 29 versiculokunaq nisqanman hina, ¿imayna runan karqan Nabucodonosor?
․ ․ ․ ․ ․
3 QELQAY IMACHUS YACHASQAYKITA
¿Respetananchischu kamachikuqkunata?
․ ․ ․ ․ ․
¿Imaraykun iñiyninchismanta rimananchispuni?
․ ․ ․ ․ ․
¿Imaynatan Jehová Dios yanapawanchis sasachakuypi tarikuqtinchis?
․ ․ ․ ․ ․
YACHASQAYKIMAN HINA KAWSAY.
¿Imaynapin iñiyniyki wateqasqa tarikunman?
․ ․ ․ ․ ․
¿Imaynapin Sadrac, Mesac, Abednegomanta willakuy yanapasunkiman hunt’aq sonqo kanaykipaq?
․ ․ ․ ․ ․
4 ¿IMAN KAY YACHASQAYKIMANTA ASTAWAN GUSTARQASUNKI?
․ ․ ․ ․ ․
Bibliayki mana kaqtinqa Jehová Diospa testigonkunamanta mañakuy otaq leey www.watchtower.org
Kaykunamanta yachachin
15 de noviembre 2011
Huñunakuypi Estudianapaq
KAY YACHACHIKUYKUNAN KASHAN:
26 de diciembre 2011 – 1 de enero 2012
‘ Ama qan kikiykiq yuyayniykiman k’askakuychu ’
6 PÁGINA
133, 23 TAKIKUNA
2 - 8 de enero 2012
Espirituman hina puriyqa kawsay thak kaypiwanmi
10 PÁGINA
83, 120 TAKIKUNA
9 - 15 de enero 2012
Kay millay pachapiqa ‘ purikuqkunallan ’ kanchis
16 PÁGINA
40, 85 TAKIKUNA
16 - 22 de enero 2012
Qharikunata yanapasun espiritualpi ñawparinankupaq
24 PÁGINA
123, 95 TAKIKUNA
23 - 29 de enero 2012
Yanapanan llank’aykunata chaskinankupaq
28 PÁGINA
45, 10 TAKIKUNA
¿Imakunamantan rimashan?
1 YACHACHIKUY 6 - 10 PAGINAKAMA
¿Allintachu yanapachikushanki Diosmanta mañakuywan?
Yachasunchis imaynatas Diospa chay regalo qowasqanchis yanapawasunman sasachakuykunapi tarikuqtinchis, allinta decidinapaq, tentacionkunata atipanapaqpas.
2 YACHACHIKUY 10 - 14 PAGINAKAMA
Apóstol Pablon Roma cristianokunata nirqan wiñay kawsayta, thak - kayta tarinapaq kaqkunapi yuyaykunankuta.
Qhawarisun imaynatas chay yuyaychasqan yanapawanchis chayta.
3 YACHACHIKUY 16 - 20 PAGINAKAMA
Kay estudiopin yachasunchis ñawpa tiempopi Diosta serviqkuna, Jesuspa qatikuqninkunapas ‘ purikuqkuna ’ hinalla kawsasqankumanta.
¿Ima nisunmanmi kay tiempopi cristianokunamanta?
Yachasunchis imaynatan purikuqkuna hinalla kay millay pachapi kawsasunman chaymanta.
4, 5 YACHACHIKUYKUNA 24 - 32 PAGINAKAMA
Diospa llaqtanta pusarinankupaqmi qharikunata necesitakushan.
Jesusmi askha qharikunata yanaparqan Diosmanta yachanankupaq, llank’aykunata chaskinankupaqpas.
Chay ruwasqanta qhawarispan yachasunchis imaynatan yanapasunman predicaspa tarisqanchis qharikunata, bautizasqa qharikunatapas Diospa llaqtanpi llank’aykunata chaskinankupaq.
3 Jehú cheqaq yupaychayta respetachirqan
15 “Onqosqan kashani, ichaqa ¡manan wiñaypaqchu! ”
21 Leeqkunaq tapukusqan
22 ¿Valoranchischu kusikuywan ‘ yanapakuyta ’?
‘ Ama qan kikiykiq yuyayniykiman k’askakuychu ’
“Tukuy sonqoykiwan Señor Diosman hap’ipakuy, amataq qan kikiykiq yuyayniykimanqa k’askakuychu. ” (PRO.
3: 5.)
1, 2. a) ¿Ima sasachakuykunapin tarikusunman?
b) Llakisqa kaspa, decidinanchis kaqtin otaq tentacionpi tarikuspa, ¿pimantan hap’ipakunanchis, imanaqtin?
CLAUDIAQ * jefenqa askha llank’aqninkunatañan empresanmanta despedipushan.
Chaymi paypas llakikushan.
¿Iman paymanta kanqa mana llank’anayoq qhepakuqtin?
¿Imamantan kawsanqa?
Pamela sutiyoq cristianan predicaqkuna astawan necesitakusqan llaqtaman ripuyta munan, ichaqa ¿allintachu chayta yuyaykushan?
20 watayoq Samuel sutiyoq waynataqa hukñataqmi llakichishan, payqa huch’uyninmantapachan pornografía nisqata qhawaq, kunantaq hukmanta mayta qhawayta munashan.
¿Imaynatan chayta atipanman?
¿Piqpa yanapaynintan maskhanchis llakikuypi tarikuspa, ima importante ruwaytapas decidinapaq otaq tentacionkunata atipanapaq?
¿Ñoqallanchispichu confianchis icha, Diosmanchu llakipakuyninchiskunata saqenchis?
Biblian niwanchis: “Diosqa chanin runakunatan qhawashan, waqyakusqankutapas makillan uyarishan ”, nispa (Sal.
34: 15). Chayraykun ancha importante tukuy sonqo Diosmanta hap’ipakuy otaq paypi confiay, amataq yuyaynillanchispichu (Pro.
3: 5).
a) ¿Iman Diospi confiay?
b) ¿Imaraykun wakin runakuna ‘ kikinkuq yuyayninkuman k’askakunku ’?
Tukuy sonqowan Jehová Diospi hap’ipakuyqa, paypa munasqanman hina ruwaymi.
Chaypaqmi ichaqa sonqomantapacha Diospa yanapayninta mañakushanallanchis.
Wakin cristianokunan ichaqa sasachakunku tukuy sonqonkuwan Diospi hap’ipakuyta.
Linda sutiyoq cristianan nin: “Tukuy sonqoywan Jehová Diospi confiaytaqa sasatan yacharqani ”, nispa.
Paymi willakun: “Manan taytayqa imapipas yanapawaqchu, mamaypa munakuynintapas manan chaskirqanichu manataqmi interesakuqchu mikhunaypi p’achakunaypipas.
Chayraykun huch’uyllaraq kasqaymantapacha yacharqani imayna kawsayta ”, nispa.
Chaypi qhawarisqanchis hina, Lindaqa ñawpaqpi imayna kawsasqanraykun sasachakun hukkunapi confiayta.
Imakuna yachasqanchispas imaymanayoq kasqanchispas tanqawasunmami ñoqallanchispi confianapaq.
Huk umalli cristianopas yaqapaschá experiencianpi confiaspa Diosmanta mana mañakuspa iñiq t’aqapi ima ruwaykunatapas decidinman.
¿Imamantan yachasunchis kay estudiopi?
Diosqa munanmi mañakusqanchisman hina ruwanapaq kallpachakunanchista, paypa munayninman hina kawsananchistapas.
¿Imaynatan ima llakikuyninchistapas Diosman willaspa, kallpachakusunman chay sasachakuyninchista allichanapaq?
Manaraq imatapas decidishaspa, ¿imakunatan allinta qhawarinanchis?
¿Imaraykun Diosmanta mañakunanchis ima tentaciontapas atipanapaq?
Chay tapuykunatan kutichisunchis ñawpaq tiempopi Diosta serviq runakunamanta yachaspa.
Llakiq ñit’isqan tarikuspa
5, 6.
¿Imatan Ezequías ruwarqan Asiria suyumanta rey amenazaqtin?
Judá llaqtata kamachiq Ezequiasmantan Biblia nin: “Señor Diosman k’askan kawsarqan, manataq hayk’aqpas paymanta t’aqakurqanchu, aswanpas Señor Diospa Moisesman kamachisqan simikunatan hunt’arqan ”, nispa.
Arí, “Ezequiasqa Israelpa Diosnin Señormanmi hap’ipakurqan ” (2 Rey.
18: 5, 6).
¿Imatan Ezequías ruwarqan Asiria suyumanta rey Senaquerib, huk oficialninta askha soldadokunatawan Jerusalenman kachaqtin?
Asiria soldadokunaqa Judá ayllupi allin perqayoq llaqtakunatan atiparqankuña, kunantaq Jerusalén llaqtaman phawaykuyta munasharqanku.
Ezequiasqa Diospa wasinta rispan mañakurqan: “Diosniyku Señor Dios, chay reypa atiyninmanta qespichiwayku, llapan kay pachapi suyukuna qan Señor sapallayki Dios kasqaykita yachanankupaq ”, nispa (2 Rey.
19: 14 - 19).
Ezequiasqa mañakusqanman hinan ruwarqan.
Ejemplopaq, Diospa wasinta manaraq mañakuq rishaspan llaqtata kamachirqan Asiria suyu oficialpa rimasqanta ama kasunankupaq.
Hinaspapas huk t’aqa runakunatan kacharqan profeta Isaiaspa yanapayninta mañakamunankupaq (2 Rey.
18: 36; 19: 1, 2). Ezequiasqa imachus ruwanantan ruwarqan.
Manan yachayninpichu confiakurqan, manan Egipto suyuq nitaq huk llaqtakunaq yanapaynintachu maskharqan, chay ruwayqa manan Diospa munayninman hinachu kanman karqan.
Aswanpas Diospin confiarqan.
185.000 Asiria soldadokunata Diospa angelnin wañuchisqan qhepamanmi, Senaqueribqa Nínive llaqtaman kutipurqan (2 Rey.
19: 35, 36).
¿Ima sonqochaytan tarinchis Anaq, Jonaspa mañakusqankumanta yachaspa?
Leví ayllumanta Elcanaq esposan Anapas Diospin confiarqan, payqa mana wawayoq kayta atispan sinchita llakikurqan (1 Sam.
1: 9 - 11, 18). Profeta Jonaspas Diosmantan mañakurqan: “Llaki - phutiyniypin qan Señor Diosman waqyakurqayki, qantaq uyariwarqanki.
Wañuy - pacha sonqomantan waqyakurqayki, qantaq kunkayta uyarirqanki ”, nispa, chay qhepamanmi hatun challwa aqtorqan (Jon.
2: 1, 2, 10).
Ima sasachakuypiña tarikuqtinchispas Diosmanmi asuykusunman ‘ mañakusqanchista uyariykuwananchispaq ’, yachayqa anchatan chayta sonqochawanchis (leey Salmo 55: 1, 16).
8, 9.
¿Iman aswan importante karqan, Ezequiaspaq, Jonaspaq, Anapaqpas?
¿Imatan chaykunamanta yachanchis?
Hinaspapas Ezequiaspa, Jonaspa, Anaq ruwasqankuqa yachachiwanchismi Diosmanta mañakuspa imachus mana qonqananchista.
Kinsantinkupas sinchi llakikuypin tarikurqanku, chaywanpas mañakusqankupin rikuchirqanku mana paykunapichu nitaq llakikuyninkupichu yuyakusqankuta, aswanpas Dios hatunchasqa, sutinpas allin qhawarisqa kananpi, hinallataq munaynin hunt’akunanpipas.
Ezequiasqa manan munarqanchu Diospa sutin sarunchasqa kananta.
Anaqa Diosmanmi prometerqan wawan Dios yupaychana wasipi servinanpaq.
Jonastaq nirqan: “Prometekusqayta qopusqayki ”, nispa (Jon.
2: 9).
Ima sasachakuymantapas librawananchispaq Diosmanta mañakuspaqa, qhawarinanchismi imarayku mañakusqanchista.
¿Sasachakuyninchis allichayllapichu yuyaykunchis, icha Jehová Diospi, munaynin hunt’akunanpichu?
Yaqapaschá llakikuyninchispi sinchita yuyaykuspa, Diospa munaynin ruwayta qhepanchasunman.
Diospa yanapayninta mañakuspaqa, manapunin qonqananchischu Diospa sutin ch’uyanchasqa kananta, paylla kamachinanpaq derechoyoq kasqantapas.
Chaykunan yanapawasun thaklla kanapaq manaña sasachakuyninchis allichakunmanchu chaypas.
Mayninpin Diosqa mañakusqanchista kutichimuwanchis sasachakuyninchista aguantanapaq kallpachawaspanchis (leey Isaías 40: 29; Salmo 121: 1, 2).
Imatapas decidinapaq
10, 11.
¿Imatan Josafat ruwarqan huk sasachakuyta atipananpaq?
¿Imaynatan decidinki importante ruwaykunata?
¿Decidispañachu Diosmanta mañakunki ruwasqaykita saminchananpaq?
Amón, Moab suyumanta runakunan huk hinalla Judá llaqta contra sayarirqanku.
Judá llaqtapi runakunaqa manan atipanankupaq hinachu kasharqanku.
¿Imatan rey Josafat ruwarqan?
Biblian nin: “Josafatqa sinchita mancharikuspa Señor Diosmanta mañakuyta yuyaykurqan ”, nispa.
Chaymantapas Judá llaqta runakunatan kamachirqan ayunanankupaq, huñurqantaq ‘ Señor Diosmanta mañakunankupaq ’.
Chhaynapin Josafatqa llapa runakunaq ñawpaqenpi Diosmanta mañakurqan, nirqanmi: “Diosnillayku, valekuykikun kay ruwasqankuta chaninchanaykipaq.
Ñoqaykuqqa manan kallpayku kanchu, chay sinchi askha soldadokunawan tupanaykupaq.
Paykunan ñoqayku contra hamun, manan imanayta atiykuchu, ichaqa qanllamanmi hap’ipakuykiku ”, nispa.
Diosqa uyarirqanmi reypa mañakusqanta, chaymi Judá llaqtata qespichirqan (2 Cró.
20: 3 - 12, 17). Imatapas decidispa, astawanqa Dios serviyninchispi afectawaqtinchis, ¿manachu kikinchispi confiananchismantaqa Diospi confiananchis?
12, 13.
¿Imatan yachanchis Davidpa ruwasqanmanta?
Yaqapaschá ñawpaqpi atipasqanchis hina sasachakuypi tarikuspa facilta allicharunapaq hina qhawarisunman. ¿Imatan ruwananchis chhaynapi tarikuspa?
Rey Davidmanta yachasun.
Amalec runakunan Siclag llaqtata atipaspa Davidpa, hinallataq runankunaq esposankunata, wawankunata, apapurqanku.
Davidqa Diostan tapurqan: “¿Chay llat’anaq suwakunata qatipasaqchu? ”
nispa. Diostaq kutichirqan: “Qatipay, taripaspaykin apasqakunata qechumunki ”, nispa.
Davidqa chaytan ruwarqan, chaymi “Amalec runakunaq llapan apasqankunata qechukampurqan ” (1 Sam.
30: 7 - 9, 18 - 20).
Qhepamanmi Filistea runakuna Israel llaqtata atipanankupaq hamurqanku.
Davidqa wakmantan Diosta tapullarqantaq, chaymi kutichimurqan: “Riy, ñoqan atipachisqayki ”, nispa (2 Sam. 5: 18, 19).
Filistea runakunan ichaqa hukmanta David contra rillarqankutaq.
¿Imatan pay ruwanman?
Yaqapaschá yuyaykunman karqan: “Kayqa iskaynin kutipi hinallataqmi.
Diospa contranpi kaq runakunawan maqanakamusaq ”, nispa.
¿Payllachu decidinman, icha Diospa yanapaynintachu maskhanman?
Davidqa manan yachasqanpichu confiakurqan, Diospa yanapaynintan wakmanta maskhallarqantaq.
¡Allinchá chayta ruwarqan!
Diosqa hukniraymanta ruwananpaqmi kamachirqan (2 Sam.
5: 22, 23). Sichus ñawpaqpi atipasqanchis hina sasachakuypi tarikushanchis chayqa, ama confiakusunchu yachayninchispi (leey Jeremías 10: 23).
¿Imatan yachanchis Josué, Israel llaqtapi umallikunapas, Gabaón runakunawan rimanakusqankumanta?
Llapanchispas pantaqmi kanchis, chayraykun allin experienciayoq umallikunapas imata decidinankupaqpas Diospa yanapayninta maskhananku.
Yachasunchis imatas ruwarqanku Josuepas Israel llaqtapi umallikunapas, thak kawsayta maskhaspa Gabaón llaqtamanta runakuna yachachinakuspa hamuqtinku. Paykunaqa karu llaqtamantapas kankuman hinan thanta p’achawan churakamuspa hamurqanku.
Chaymi Josuepas, huk umallikunapas mana Diosta tapuyuspa thakpi kawsanankupaq rimanakurqanku.
Diosqa chaskirqanña chay rimanakusqankuta chaypas, qelqachirqanmi mana paypa yanapayninta maskhaspa ruwasqankuta, ahinapi ñoqanchispas chayta yachananchispaq (Jos.
9: 3 - 6, 14, 15).
Tentacionkunapi tarikuspa
¿Imaraykun Diosmanta mañakunanchis tentacionkunapi tarikuspa?
Ñoqanchispiqa ‘ kamachikuq ’ huchan kashan, chayraykun chayta atipanapaq kallpachakunanchis.
¿Imatan ruwasunman?
Jesusmi qatikuqninkunata nirqan ima tentaciontapas atipanapaq Diosmanta mañakuy importante kasqanta (leey Lucas 22: 40).
Mañakusqanchis qhepaman umanchisman hamushallanman mana allin munapakuykuna, yuyaykuykuna chayqa, Diosmantan yachayta ‘ mañakushanallanchis ’ chayta atipanapaq.
Santiagon niwanchis: ‘ Mana phiñarispa lliwman askhatapuni qoq Diosmanta mañakuychis ’, nispa.
Chaymantapas nillantaqmi: “¿Pipas qankuna ukhupi onqosqachu kashan?
[...] umalli runakunata waqyachikamuchun, paypaq Diosmanta mañapunankupaq, Señorpa sutinpi aceitewan payta hawiykunankupaqwan.
Iñiywan Diosmanta mañakuyqa onqosqatan qhaliyachinqa ”, nispa.
16, 17.
¿Ima ratopin Diosmanta mañakuna huk tentacionta atipanapaq?
Tentacionkunata atipanapaqqa Diosmantan mañakunanchis, ichaqa yachananchismi ima rato chayta ruwananchista.
Proverbios 7: 6 - 23 textopi willaq waynamanta rimasunchis.
Payqa yachashaspan tutayaytaña qhelli huchapi puriq warmiq tiyasqan callepi purishan.
Sumaqta misk’i simiwan rimapayaqtinmi chay waynaqa qhepanta rin, nak’anaman apasqa toro hina.
¿Imaraykun chaykunapi purisharqan?
Biblian nin chay wayna “pisi yuyayniyoq ” kasqanta, chhaynaqa yaqapaschá sonqonpi mana allin munapayaykunata atipananpaq kallpachakusharqan (Pro.
7: 7). ¿Ima raton Diosmanta mañakunan karqan?
Chay warmi rimapayashaqtinmi, ichaqa aswan allinqa kanman karqan chay warmiq tiyasqan calleta rinanpaq yuyayninman hamuqtinmi.
Yaqapaschá pipas kallpachakushan pornografiata ama qhawananpaq.
Ichaqa, sichus Internetman haykunman chaypi qhelli ruwaymanta fotokuna videokunapas kasqanta yachashaspa chayqa.
Proverbios 7 capitulopi wayna hinan ruwashanman, mana allinpitaq tarikunman.
Pornografía qhaway tentacionta pipas atipananpaqqa, manaraq Internetman haykushaspan Diospa yanapayninta mañakuna.
18, 19. a) ¿Imaraykun tentacionkunata atipay sasa, imaynatan atipasunman?
b) ¿Imata ruwananchispaqmi decidikunanchis?
Mana allin munapayayta, tentaciontapas atipayqa sasan.
Pablon nirqan: ‘ Runaq sonqonqa [aychanqa] santo espirituq mana munasqantan munan, santo espiritutaq runaq sonqonpa munasqanta mana munanchu.
Chaymi [...] munasqanchista mana ruwayta atinchischu ’, nispa.
Tentacionkunata, mana allin munapayaykunata atipanapaqqa tukuy sonqowanmi Diosmanta mañakunanchis, chayman hinataqmi ruwananchispas.
Biblian nin: “Qankunaqa manan wak pruebatachu muchunkichis, aswanpas llapa runaq muchusqanta hinallan ”, nispa.
Chhaynaqa, Diospa yanapayninwanqa atisunmi hunt’aq sonqo kayta.
Jehová Diosmi huk sumaq regalota qowanchis, chayqa paymanta mañakuymi. Chaywanmi atipasun sasachakuykunata, tentacionkunata otaq imataña decidiyta munaqtinchispas.
Diosmanta mañakuspaqa, paypi confiasqanchistan rikuchinchis.
Hinaspapas santo espirituntan mañakushanallanchis kallpata yuyayta qowananchispaq.
Astawanqa amapuni ‘ yuyayninchismanqa k’askakusunchu ’ aswanpas Jehová Diospi confiasun.
Sutikunaqa cambiasqan kashan.
• ¿Imatan yacharqanchis Ezequías, Ana, Jonaspas Diospi confiasqankumanta?
• ¿Imaynatan Davidpa, Josuepa ruwasqanku yachachiwanchis manaraq imatapas decidishaspa allinta yuyaykunapaq?
• ¿Ima raton Diosmanta mañakunanchis tentacionkunata atipanapaq?
[9 paginapi dibujo]
¿Ima raton mañakunanchis tentacionkunata atipanapaq?
Espirituman hina puriyqa kawsay thak kaypiwanmi
‘ Manan sonqonchispa munayninman hinachu purishanchis, aswanpas santo espirituq munayninman hinañan purishanchis. ’
1, 2. a) ¿Ima mana allinkunapin rikukunku distraesqa manejaqkuna?
b) ¿Imaynapin tarikunkuman espiritualpi distraekuqkuna?
ESTADOS UNIDOS nacionmanta huk autoridadmi nirqan: “Carrota mana tukuy yuyaywanchu manejayqa huk onqoy hinan astawanraq yapakushan ”, nispa.
Celularwan rimaspa manejaqtinkun chayqa suceden.
Askha choferkunata chaymanta tapuqtinkun yaqa kuskan hina nirqanku, hukkuna celularpi rimaspa manejamusqankurayku yaqalla chocasqankuta otaq ima mana allinpipas tarikusqankuta.
Wakinqa allinpaqmi qhawarinku imatapas ruwan - ruwan manejayta, ichaqa imapas sucedeqtinqa sinchi sasachakuykunapin rikukunkuman.
Iñiyninchiswanpas yaqa kaqllataqmi sucedenman.
Imaynan huk chofer distraekuspa mana rikunchu señalkunata, hinaspa sasachakuypi tarikun, chay hinallataqmi espiritualpipas sucedewasunman.
Sichus Dios serviyninchispi huk ruwaykunawan distraekusunman chayqa, iñiyninchispin waqllipusunman.
Pablon Romapi cristianokunaman willarqan: “Sonqoq [‘ aychaq ’, NM] munasqanman hina yuyayqa wañuymanmi apaykun, santo espirituq munasqanman hina yuyaymi ichaqa sumaq kawsay thak - kaypiwan ”, nispa.
¿Imamantan rimasharqan Pablo?
¿Imatan ruwasunman ‘ santo espirituq munayninman hina yuyaykunapaq ’?
“Manan ima huchachaypas kanñachu ”
3, 4. a) ¿Imatan Pablo atipanan karqan?
b) ¿Imaraykun Pabloq imaynapi tarikusqanmanta yachananchis?
Romapi cristianokunaman Pablo qelqaspan willarqan yuyaykusqanwan aychanwan mana kaqllatachu ruway munasqankuta (leey Romanos 7: 21 - 23).
Pabloqa manan justificakusharqanchu otaq pay kikintachu khuyapayakusharqan, nishu huchayoq kaspapas manaña ima ruwaytapas atinmanchu hinata.
Payqa allin iñiyniyoq cristianon karqan, Diospa espiritunwan akllasqa runa, huk nacionkunapaq ‘ apostoltaq ’ karqanpas.
Chhaynaqa, ¿imaraykun qelqarqan huchata atipananpaq anchata kallpachakusqanmanta?
Pabloqa reparakurqanmi pay kikinmantaqa mana allintachu Diospa munaynin hunt’ananta.
Adanpa miraynin kasqanraykun huchayoq karqan.
Pay kikinmi llapa runakunamanta nirqan: “Llapallanmi huchallikurqanku, chaymi Diospa k’anchashaq qayllanmanta karupi kashanku ”, nispa.
Ñoqanchispas pay hina pantaq runan kanchis, chaymi sapa p’unchay kallpachakunanchis huchata atipananchispaq.
Chaymantapas, imaymanan distraewasunman “kawsayman ” apaq ñanmanta karunchawananchispaq.
Ichaqa Pablo hinan ñoqanchispas mana chaykunawan atipachikunchischu.
¿Iman Pablota yanaparqan huchata atipananpaq?
Pablon qelqarqan: “Diosllapunin Señorninchis Jesucristowan kacharichiwan ”, nispa.
Hinan ‘ Jesucristowan hukllachasqa kashaq ’ akllasqa cristianokunamanta rimarqan (leey Romanos 8: 1, 2).
Paykunatan Dios santo espiritunwan wawankunata hina qhawarisqa, ‘ Cristowan kuska ’ chay herenciata chaskinankupaq.
Diospa espiritun Cristoq sacrificionpi iñisqanku iman paykunata yanaparqan Pabloq willasqan huchata atipanankupaq, chhaynapin ‘ mana ima huchachaypas kanñachu ’.
‘ Huchaq kamachisqanmanta wañuymantawanmi ’ kacharichisqa karqanku.
¿Imaraykun lliw cristianokuna Pabloq rimasqanta entiendenanchis?
Pabloqa akllasqa cristianokunapaqmi rimasharqan, ichaqa Diospa espiritunmanta Cristoq sacrificionmantawan willasqanqa lliw cristianokunaq allinninpaqmi, hanaq pachapaqña otaq kay pachapaqña suyakuyninchis chaypas.
Pabloqa Diospa yuyaychasqanmi chayta rimarqan, chaymi Diosta lliw serviqkuna chayta entiendenanchis kallpachakunanchistaq allinninchispaq kananpaq.
Diosmi aychapi “huchata castigarqan ”
7, 8. a) ¿Imaynapin Kamachikuy Simi “mana kallpayoq kapurqan ”?
b) ¿Imatan Dios ruwarqan santo espiritunwan Cristoq sacrificionwanpas?
Romanos 7 capitulopin Pablo rimarqan pantaq runa kayninchispi hucha atiyniyoq kasqanmanta, 8 capitulopitaq rimarqan santo espirituq atiyninmanta.
Chaymantapas willarqanmi huchata atipanankupaq cristianokunata santo espíritu yanapasqanta, chhaynapi Diospa munayninman hina kawsaspa favorninta chaskinankupaq.
Willallarqantaqmi Kamachikuy Simiq mana atisqanta Jehová Dios santo espirituwan Cristoq sacrificionpiwan ruway atisqanta.
Moisespa chaskisqan Kamachikuy Simiqa imaymana kamachikuyninwanmi huchallikuq runakunata huchachaq.
Kamachikuy Simiq nisqanman hina serviq Israelpi uma sacerdotekunapas huchayoqmi karqanku, chaymi mana atirqankuchu huchanku pampachakunanpaq allin sacrificio haywayta.
Chhaynapin Kamachikuy Simiqa “mana kallpayoq kapurqan ”.
Ichaqa Diosmi ‘ sapan Churinta [...] huchayoq runaman rikch’akuqta ’ kachamuspa aychapi “huchata castigarqan, ” ahinapitaq“ kamachikuy simiq mana ruway atisqanta ruwarqan ”.
Chhaynaqa, akllasqa cristianokunatan chaninpaq qhawarikun Jesuspa sacrificionpi iñisqankurayku.
Paykunatan kallpachakun ama aychaq munayninman hina purinankupaq, aswanpas ‘ espirituq munayninman hina purinankupaq ’ (leey Romanos 8: 3, 4).
Chaytan ruwananku wañupunankukama, “wiñay kawsay coronata ” chaskinankupaq.
¿Ima ninanmi Romanos 8: 2 textopi ‘ kamachikuy ’ simi?
Kamachikuy Simimanta rimasqanmantapas, Pablon rimallarqantaq ‘ espirituq kamachikuyninmanta ’, ‘ huchaq kamachikuyninmantawan ’.
¿Iman chay kamachikuykuna?
Chay ‘ kamachikuykunaqa ’ manan Moisespa chaskisqan kamachikuykuna hinachu.
Huk qelqan chaymanta nin: “Kay textopi griego rimaymanta t’ikrakuq kamachikuy simiqa, kay ninantan nin: ‘ runakunaq yuyayninpin huk kamachikuy hina kashan allintapas otaq mana allintapas ruwanankupaq, chaymantapas ‘ allinta kawsanankupaq kamachikuykuna akllakusqankun ’ ”, nispa.
¿Imaynapin wañuyman apaq huchaq kamachikuyninman hap’ichisqa kashanchis?
Pablon qelqarqan: “Imaynan huk runallawan huchaqa kay pachapi qallarirqan, huchawantaq wañuypas rikhurirqan, chay hinallataqmi, wañuyqa llapa runaman chayarqan llapallan huchallikusqankurayku ”, nispa.
Adanpa miraynin kasqanchisraykun llapanchis wañuyman apaq huchaq kamachikuyninman hap’ichisqa kashanchis.
Pantaq aychanchisqa sapa kutillan tanqawanchis Diospa cheqnisqan ruwaykunapi purinapaq, chaytaq wañuyman apawanchis.
Pablon Galaciapi iñiqmasinkunaman qelqarqan wakin runakunaq imayna kasqanku ruwasqankupas aychaq ‘ millay munasqan ruwaykuna ’ kasqanmanta.
Nirqantaq: “Chay hinata ruwaqkunaqa manan Diospa qhapaqsuyunman haykunqakuchu ”, nispa.
Chaykunata ruwaqkunan aychaq munayninman hina kawsanku.
Chay runakunapi “kamachikuy hina ” kaq, imayna ‘ kawsanankupaq kamachikuykuna akllakusqankupas ’ aychaq munayninman hinan.
Ichaqa manan nishuta huchallikuqkunallachu, yaqapas ídolo yupaychaqkuna, qhelli huchapi, layqaykunapi puriqkunallachu aychaq munayninman hina kawsanku.
Chaypin tarikullantaq celosakuy, phiñakuy, maqanakuy envidiakuypas.
Chhayna kaqtinqa, ¿mayqenninchistaq aychaq munayninman hina puriymanta tukuypi mana huchachana kasunman?
11, 12.
¿Imatan Dios ruwarqan huchaq kamachikuyninmanta librawananchispaq? ¿Imatan ruwana Diospa allin qhawarisqan kanapaq?
Diospa munayninpin librakunchis huchaq kamachikuyninmanta, chaymi kusisqa sientekunchis.
Jesusmi nirqan: “Diosqa anchatapunin runakunata munakurqan, chaymi sapan Churinta kachamurqan, pipas paypi iñiqqa ama wañunanpaq, aswanpas wiñay kawsayniyoq kananpaq ”, nispa.
Arí, Diospa munakuyninta chaskispa Cristoq sacrificionpi iñiyqa huchamantan librawanchis.
Chayraykun Pablo hina nisunman: “Aswanqa Diosllapunin Señorninchis Jesucristowan kacharichiwan ”, nispa.
Huchapi tarikusqanchisqa huk onqoytapas hampichikushasunman hinan.
Sichus qhaliyayta munanchis chayqa, doctorpa nisqantan ruwananchis.
Kacharichiypi iñiyqa librawasunmanña huchaq kamachikuyninmanta chaypas, kaqllan pantaq runa kashanchis huchallikushallanchistaq kanpas.
Chayraykun Dioswan allinpi kanapaq paypa bendicionninta chaskinapaqpas mana chayllatachu ruwananchis.
Pablo rimallarqantaq espirituman hina purinamanta.
Espirituman hina purisun
¿Iman espirituman hina kawsay?
Maytapas rispaqa aswan - aswantan avanzanchis mayman chayananchiskama.
Chhaynallataqmi espirituman hina puriypas, manan espiritualpi mana huchachana kaychu, aswanpas espiritual kawsayninchispi aswanta ñawpashallaymi.
Chaypaqqa, sapa p’unchaymi anchata kallpachakunanchis kawsayninchispi espirituwan pusachikunapaq.
Sichus sapa p’unchay ‘ espirituq munasqanman hina kawsasun ’ chayqa, Diospa allin qhawarisqanmi kasun.
¿Imaynan kanku ‘ aychaq munayninman hina kawsaqkuna ’?
Romapi cristianokunaman carta qelqasqanpin Pablo willarqan ‘ sonqoq [“aychaq ”, NM] munayninman hinalla kawsaqkunamanta [...] espirituq munayninman hina kawsaqkunamantawan ’ (leey Romanos 8: 5).
Aychaq munayninman hina, nispaqa manan cuerponchismantapunichu rimasharqan.
Bibliapi “aycha ” simiqa pantaq, huchallikuq runa kasqanchismantan riman.
Chhayna pantaq runa kasqanchisraykun Pabloq willasqan aychawan yuyayninchiswan mana tupanchu.
“Aychaq munayninman hinalla kawsaqkunaqa ” manan Pablo hinachu chayta atipanankupaq kallpachakunku.
Diospa imachus mañasqanta qhawarispa yanapaynin chaskinankumantaqa, ‘ aychaq munayninman hinallan imatapas yuyanku ’, otaq allinnillankuta maskhanku, munasqankuman hinallataq ruwankupas.
“Espirituq munayninman hina kawsaqkunan ” ichaqa espirituq kaqninkunapi“ yuyaykunku ”.
Paykunaqa kallpachakunkun Dioswan allinpi kanankupaq, espiritual ruwaykunawan hunt’anankupaqpas.
15, 16. a) ¿Imaynatan runakunaq yuyaykusqan kawsayninkupi afectan?
b) ¿Ima ruwaypin yaqa llapa runakuna purinku?
(Leey Romanos 8: 6.)
Imata ruwanapaqpas allinña mana allinña kaqtinpas, chaymanmi yuyayta churanchis.
Aychaq kaqninkunallapi yuyaykuq runakunaqa, ratullan sonqonkupi wiñachinku chayman hinalla kawsayta, chaymi chay ruwaykunallamanña aysachikunku.
Sonqonkupas, ima ruway munasqankupas aychaq munasqanman hinallan.
¿Ima ruwaytan astawanqa runakuna munanku?
Pablon qelqarqan: “Kay pachaq kaqninkunaqa kaykunan: aychaq millay munayninkuna, ñawiq rikusqan millay munapakuykuna, kay pacha kawsaypi hatunchakuykuna ima, chaykunaqa manan Dios Yayamantachu paqarimun, aswanpas kikin kay pachamantan ”, nispa.
Kay tiempopiqa qhelli kawsay, hatunchakuy qolqe maskhay iman librokunapi, revistakunapi, periodicokunapi, televisionpi, peliculakunapi Internetpipas lloqsimun. Runakunaqa chaykunapin yuyaykunku.
Ichaqa Bibliaq nisqan hina, ‘ aychaq munasqanman hina yuyayqa wañuymanmi apawasunman ’, manañan Dioswan allinpichu kasunman, qhepamantaq wañupusunman.
“Sonqoq munayninkunaman hina yuyaqqa Diospa contran sayarin, manan kamachikuy simitapas kasunchu, manallataqmi atinpaschu.
Sonqoq munasqankunallapi kawsaqkunaqa manan Diospa munayninta ruwayta atinkuchu. ”
17, 18.
¿Imaynapin espirituq kaqkunapi yuyaykusunman, imapin chay ruway tukunqa?
“Santo espirituq munasqanman hina yuyaymi ichaqa sumaq kawsay thak - kaypiwan ”, kunanmi sonqonchispi Dioswanpas thakpi kasunchis, hamuq tiempopitaq wiñay kawsayta chaskisunchis.
¿Imatan ruwasunman ‘ santo espirituq munasqanman hina yuyaykushanallapaq ’?
Espirituq kaqkunapin allinta yuyaymanananchis, sonqonchispitaq wiñachinanchis espiritual kaq ruwaykunata.
Chayta ruwaqtinchisqa yuyayninchismi ‘ kamachikuy simiman ’ hina “munayninman ” hina kanqa.
Ima tentaciontapas atipanapaqqa manan iskayyasunchu imachus ruwananchismanta, Diospa espiritunpa munasqanman hinataq decidisun.
Chhaynaqa, ancha importanten espirituq kaq ruwaykunaman yuyayta churay.
Chaytaqa ruwasunchis ‘ ruwananchispi ’ ‘ allinta yuyaykuspan ’, otaq kawsayninchispi espiritual kaqkunata hunt’aspa.
Chaykunan: Diosman astawan asuykunapaq sapa kutilla mañakuy, Bibliata leey, estudiay, huñunakuyninchiskunaman riy, predicacionmanpas lloqsiy.
Aychaq munaynin ruwaykunawan distraekuymantaqa, espirituq kaqkunapin yuyaykunanchis.
Chhaynapin espirituman hina purispa kawsayta thak - kaytapas chaskisun.
• ¿Iman ‘ Kamachikuy Simiq mana ruway atisqan ’ karqan, imaynatan Dios atiparqan?
• ¿Iman ‘ huchaq kamachiynin ’, imaynatan chaymanta librakusunman?
• ¿Imatan ruwananchis ‘ espirituq munasqanman hina yuyaykunapaq ’?
[12, 13 paginakunapi dibujokuna]
¿Aychaman hinachu purinchis, icha espirituman hinachu?
Kay millay pachapiqa ‘ purikuqkunallan ’ kanchis
‘ Chay runakunaqa [...] kay pachapi purikuqkunalla kasqankutan sut’incharqanku. ’
Jesuspa willasqanman hina, ¿imaynatan qatikuqninkuna kay pachata qhawarinanku karqan?
JESUSMI discipulonkunamanta nirqan: ‘ Paykunaqa [...] kay pachapin kashanku ’, nispa.
Chaymantataq nirqan: ‘ Manan kay pachamantachu kanku, [otaq manan kay pachaq kaqninkunapi chaqrukunkuchu] ñoqapas manallataqmi kay pachamantachu kani ’, nispa.
Chaywanmi willarqan qatikuqninkuna Satanaspa kamachisqan ‘ kay pachata ’ imayna qhawarinankuta.
Kay pachapiña tiyananku karqan chaypas, manan kay pachaq kaqninkunapi chaqrukunankuchu karqan.
Paykunaqa ‘ wak llaqtayoqkuna, purikuqkuna hinallan ’ kawsananku karqan.
‘ Purikuqkuna ’ hinallan kawsarqanku
2, 3.
¿Imaynapin Enoc, Noé, Abraham, Sara ima “wak llaqtayoq ” ‘ purikuqkuna ’ hinalla kawsarqanku?
Ñawpaq tiempokunamantaraqmi Diosta serviqkunaqa huknirayta kawsanku kay millay pachapi runakunamanta.
Hallp’api manaraq diluvio kashaqtinmi Enoc, Noé ima “Diospa munayninta ruwaspallapuni ” kawsarqanku (Gén.
5: 22 - 24).
Iskayninkupas mana manchakuspan predicarqanku, chay tiempopi millay pachata Dios tukuchinanmanta (leey 2 Pedro 2: 5; Judas 14, 15).
Diosta kasukuspan Abrahamwan Sarawan Ur llaqtapi imaymana kaqninkuta saqerqanku, huk ladokunaman astakuspa karu llaqtapi kawsamunankupaq (Gén.
11: 27, 28; 12: 1).
Pablon chaymanta qelqarqan: “Iñiywanmi Abrahamqa Diospa waqyasqanta kasukuspa llaqtanmanta lloqsimurqan, hinaspa puririrqan Diospa herencia qonan hallp’aman, ichaqa manan yacharqanchu maymanchus rishasqanta.
Iñiywanmi Abrahamqa Diospa prometesqan hallp’api tiyarqan wak llaqtayoq hina.
Payqa karpakunapin tiyarqan, pay hinallataqmi chay kikin prometesqata chaskiq Isaacpas Jacobpas karpakunapi tiyarqanku ”.
Chay hunt’aq sonqo runakunamantan Pablo nirqan: “Llapan chay runakunaqa iñishaspallan wañukapurqanku Diospa prometesqan kaqkunata manaraq chaskishaspa, ichaqa iñiyniyoq kaspankun karullamanta chaykunata qhawarirqanku, hinaspa kusikurqanku.
Ahinapin kay pachapiqa purikuqkunalla kasqankuta sut’inchakurqanku ”, nispa.
¿Ima willakuytan israelitakuna chaskirqanku manaraq Prometesqa Hallp’aman haykushaspa?
Tiempowanmi Abrahampa miraynin askhayaspa Israel llaqtaman tukupurqan, paykunapaqqa karqanmi imaymana kamachikuykuna, hinallataq hallp’apas (Gén. 48: 4; Deu. 6: 1).
Ichaqa manan qonqanankuchu karqan chay hallp’aq dueñon Jehová Dios kasqanta (Lev.
25: 23). Paykunaqa inquilino hinallan karqanku, chaymi ima kamachisqantapas kasukunanku karqan.
Chaymantapas yuyarinankun karqan “runaqa mana t’antallawanchu kawsasqanta ”, manataqmi imaymana kaqniyoq kaspapas Diosmanta qonqanankuchu karqan (Deu.
8: 1 - 3). Manaraq Diospa Prometesqan Hallp’aman haykushaspan kay willakuyta chaskirqanku: “Abraham, Isaac, Jacob ñawpa taytaykichiskunaman prometesqan suyumanmi Diosniykichis Señor Dios pusaykusunkichis. Chay suyupiqa mana sayarichisqaykichis sumaq hatun llaqtakunan kashan, mana hunt’achisqaykichis hunt’a kawsayniyoq wasikuna, mana t’oqosqaykichis unu p’uytukuna, mana tarpusqaykichis uvas chakrakuna, olivos chakrakunapiwan kashan. Chaykunata mikhuykuspa saksaykuspaqa, amapunin Señor Diosta qonqankichischu ”, nispa (Deu.
6: 10 - 12).
¿Imaraykun Israel llaqtata Dios mana chaskirqanchu, ima llaqtatan allinpaq qhawaripurqan?
Chay willakuyqa manan yanqachu karqan.
Qhepamanmi Nehemiaspa tiemponpi, huk t’aqa levitakuna p’enqakuspa yuyarirqanku Prometesqa Hallp’aman israelitakuna haykuspa imachus ruwasqankuta.
Paykunaqa allin wasikunayoq, mikhuynikunayoq, askha vinokunayoq kapuspan “mikhurqanku, saksaykurqanku, wirayarqanku ” ima.
Dios contran kapurqanku, yanapananpaq kachasqan profetakunatapas wañuchirqankun.
Chayraykun Diosqa mana salvarqanchu enemigonkunamanta (leey Nehemías 9: 25 - 27; Ose.
13: 6 - 9). Unay tiempo qhepamanmi, Roma llaqta atiyniyoq kashaqtin, judiokuna mana iñirqankuchu prometesqa Mesiaspi, chaymantataq wañuchirqanku.
Diosqa manañan paykunata chaskirqanchu llaqtanta hina, chaymi huk mosoq Israel espiritual llaqtata paqarichispa chay llaqtata allinpaq qhawarirqan.
‘ Manan kay pachamantachu kanku ’
6, 7. a) ¿Willay Jesuspa qatikuqninkuna kay pachapi imayna kawsanankumanta?
b) ¿Imatan Pedro nirqan Saqraq kamachisqan pachapi mana chaqrukunanchismanta?
Qallariypi yachasqanchis hina, Diospa llaqtanpi umalliq Jesucriston willarqan qatikuqninkuna mana kay pacha runakuna hinachu kawsanankuta.
Otaq Saqraq kamachikusqan kay millay pachapi mana chaqrukunankuchu kasqanta.
Pisillaña wañupunanpaq kashaqtinmi qatikuqninkunata nirqan: “Ñoqan kay pachamanta akllakurqaykichis, chaymi runakunaqa cheqnikusunkichis manaña kay pachaqchu kasqaykichisrayku ”, nispa.
Cristianokuna yapakusqanman hina, ¿Diosta serviqkuna yachakunankuchu kay pachaman ruwayninkunamanpas, hinaspa chayman hina kawsananku?
Cristianokunaqa maypiña tiyaspapas rikuchinankun karqan hukniray kasqankuta.
Kinsa chunka wata Jesuspa wañupusqan qhepamanmi, Romaq kamachisqan llaqtakunapi cristianokunaman Pedro qelqarqan: “Munasqay wawqe - panaykuna, wak llaqtayoqkunata, purikuqkunata hinan, valekuykichis aychaq millay munasqankunataqa amapuni ruwaychischu, chaykunaqa kikin runaq contranpin maqanakushan.
Diospi mana iñiqkuna ukhupi allintapuni kawsaychis ”, nispa.
¿Imatan huk historiador willan qallariypi cristianokuna kay pachata imayna qhawarisqankumanta?
Huk allin reqsisqa historiador runan willan ñawpaq tiempopi cristianokuna ‘ wak llaqtayoq, purikuqkuna hina ’ Roma llaqtapi kawsasqankuta, ninmi: “Cristianokunapaqqa kayqa ancha importanten [...] qallariy kinsa pachak watakunapin qatiykachasqa karqanku [...] nishuta sapa kutilla [...].
Imaymanamantan tumpasqa karqanku.
Pantasqa yupaychaykunata mana ruwaqtinkun, Diospi mana iñiq hina qhawarisqa karqanku.
Llaqtapi yaqa llapa ruwaykunata mana ruwasqankuraykun runa cheqnikuqkuna hina qhawarisqa karqanku, chaykunan karqan: pantasqa yupaychay fiestakuna, llaqtapi fiestakunapas, cristianokunaq qhawarinanpaqqa hunt’an kasharqan pantasqa creenciakunawan, hinallataq qhelli ruwaykunawanpas ” (Historia del cristianismo, de Kenneth Scott Latourette).
Kay pachataqa manan llapantachu utilizanchis
¿Imaynatan cristianokuna rikuchinchis runakunata mana cheqnikusqanchista?
¿Imaynatan yuyaykunchis “kay mana chanin pachamanta ”?
Ñoqanchisqa qallariy siglopi cristianokuna hinan yuyaykunchis.
Chayraykun mayninpi runakuna mana allinta yachaspa ñoqanchismanta rimanku, otaq mana allinpaq qhawariwanchis.
Ñoqanchisqa manan ‘ runakunata cheqnipakunchischu ’.
Aswanpas, runamasinchista munakuspan kallpachakunchis wasin - wasinta Reinomanta ‘ allin willakuykunata ’ aparinanchispaq.
Chaytaqa ruwanchis Diospa Gobiernon runakunaq gobiernonta tukuchinanpi confiaspan, chhaynapin mosoq pacha qallarinqa (Dan.
2: 44; 2 Ped.
3: 13).
10, 11. a) ¿Imaynapin kay pachata pisillata utilizanchis?
b) ¿Imaynatan cristianokuna rikuchinku makilla kashasqankuta?
Kay pachaqa chinkapunanpaqñan kashan, chayraykun Diosta serviqkunaqa kay pachata mana llapantachu utilizanchis.
Pabloq nisqantan allinta hap’ikunchis, paymi nirqan: “Wawqe - panaykuna, kaytan niyta munaykichis: Pisi tiempollañan kashan.
Chay hinaqa, [...] rantikuqkunaqa manapas paykunaqchu kanman hinata rantisqankuta qhawachunku. Kay pachapi kaqkunata usachispa, kusikuqkunapas manapas usachinkumanchu hina kawsachunku.
¿Imaynatan cristianokuna kay pachata utilizanchis?
Tecnología nisqapi imaymana kaqkunatan utilizanchis Bibliamanta willakuykuna askha nacionkunaman chayananpaq.
Chaymantapas kawsanallanchispaqmi llank’anchis, necesitasqallanchistataq imatapas rantinchis.
Kawsayninchispiqa manan ñawpaqmanchu churanchis kaqnikunayoq kayta imaymana ruwaykunatapas, chhaynapin kay pachata mana llapantachu utilizanchis (leey 1 Timoteo 6: 9, 10).
Askha runakunan profecionniyoq kayta ancha importantepaq qhawarinku allin reqsisqa qhapaq kanapaq.
Ñoqanchismi ichaqa purikuqkuna hinalla kawsaspa huk ruwaykunapi astawanqa yuyaykunchis.
Manan kay pachapi ‘ allin kaqkunapichu ’ yuyaykunchis (Jer.
45: 5; Rom. 12: 16).
Cristotan qatikunchis, chaymi kasukunchis kay kamachikuyta: “Qhawariychis, tukuy imaymana munapayaymanta cuidakuychis. Runaq kawsayninqa manan askha kaqniyoq kaspallachu allin kanqa ”, nispa.
Sichus cristiano wayna - sipas kanki chayqa, espiritualpi ima ruwaymanpas aypanaykipaq yuyaykuy. Kallpachaykikun ama kawsanaykipaq necesitasqaykimanta astawanqa estudianaykipaq.
Aswan importanteqa preparakunaykin “tukuy sonqoykiwan, tukuy almaykiwan, tukuy kallpaykiwan, tukuy yuyayniykipiwan ” Diosta servinaykipaq.
Chayta ruwaspan ‘ Diospa qhawarinanpaq ’ qhapaq kanki.
12, 13.
¿Imaynapin Mateo 6: 31 - 33 textoq nisqanman hina kawsaq cristianokuna hukniray kanku kay pacha runakunamanta?
Kay pachapi runakunaqa imaymanayoq kaytan munanku, Diosta serviqkunan ichaqa Jesuspa nisqanman hinan kawsanchis, nirqanmi: “Ama llakikuychischu: ¿Imatan mikhusunchis, imatan ukyasunchis, imawantaq p’achakusunchispas?
Tukuy chaykunamantaqa mana iñiqkunallan llakipakunku, hanaq pacha Yayaykichisqa yachanmi tukuy chaykuna necesitasqaykichista.
Aswanpas Diospa qhapaqsuyunta, chanin - kaynintawan ñawpaqtaqa maskhaychis, payqa tukuy chaykunatapas qosunkichismi ”, nispa.
Askha cristianokunan yachanchis necesitasqanchista Taytanchis qowananchista, chayta kikinchispuni kawsayninchispi rikusqanchisrayku.
Biblian nin: “Pipas imachus kapuqninwan sonqopas sonqo kan chayqa, paypaqqa hatun qhapaq kayta tariy hinan Dios yupaychayqa ”, nispa.
Kay tiempopiqa askha runakunan mana chay hinatachu yuyaykunku.
Ejemplopaq, askha chayllaraq casarakuqkunan qallariymantapacha imaymana kaqnikunayoq kayta munanku; imaymana cosaskunawan hunt’asqa wasita, carrota chayllaraq lloqsimuq artefactokunata ima.
Purikuqkuna hinalla kawsaq cristianokunan ichaqa, qolqenkuq kasqanman hinalla imayoq kanankupaqpas yuyaykunku.
Askha cristianokunan necesitasqallankuwan kawsanku, chhaynapin tukuy tiemponkuwan kallpankuwan Diospa Gobiernonmanta willanku.
Wakinqa Diostan servishanku precursor kaspa, Betelpi llank’aspa, watukuq umalli kaspa otaq misionero hina.
¡Anchatan valoranchis chay iñiqmasinchiskuna Diospaq llank’asqankuta!
¿Imatan yachanchis muhu t’akaqmanta rikch’anachiywan?
Muhu t’akaq rikch’anachiymanta willaspan, Jesús rimarqan ‘ kay kawsaypi afanakuy qhapaqyayta munapayaypas ’ sonqonchispi kaq Diospa siminta mana ruruchinanmanta.
¿Iman yanapawasun chay trampaman ama urmanapaq? Imachus necesitasqallanchiswan kusisqa kaymi, kay pachapi purikuqkuna hinalla kawsaypas.
Chayqa yanapawanchismi “allin ” ñawiyoq kanapaq, otaq“ huk hawallata ” qhawanapaq. Arí, Diospa Gobiernollantan tukuy yuyaywan qhawanchis, chaypaq llank’ayninchistataq ñawpaqman churanchis.
“Kay pachaqa tukukapushanmi ”
¿Apóstol Juanpa ima nisqanmi yuyarichiwanchis kay pachata imayna qhawarinanchista, imayna kawsananchistapas?
Cristianokunaqa yachanchismi kay millay pachaq chinkapunanpaq pisillaña kashasqanta, chayraykun ‘ waq llaqtayoqkuna, purikuqkuna hinalla ’ qhawarikunchis.
Chayta yachasqanchisraykun chayman hina imatapas ruwanchis, munanchis, decidinchispas.
Apóstol Juanmi cristianomasinkunaman yuyaycharqan ama kay pachata nitaq chaypi kaqkunatapas munapayanankupaq, nirqanmi: “Kay pachaqa tukukapushanmi, tukuy imaymana mana chanin munayninkunapiwan. Diospa munayninta ruwaqmi ichaqa wiñaypaq kawsanqa ”, nispa.
¿Imaynatan rikuchinchis Diospa akllasqan llaqta kasqanchista?
19: 5). Hunt’aq sonqo Diospaq kasqanku tiempopin chay llaqtaqa hukniray karqan Dios yupaychayninkupi kawsayninkupipas.
Chay hinata kawsashaspaqa kusisamiyoq suyakuyninchis hunt’akunantan suyakushanchis.
Chay suyakuyninchisqa Jesucristoq qhapaq - atiyninpi rikhurimuyninmi.
[...] Paymi ñoqanchisrayku wañuyman entregaykukurqan tukuy mana allin ruwaykunamanta kacharichiwananchispaq, hinaspa huchamanta ch’uyanchasqan kaspa llaqtan kananchispaq, allin kaqkunata tukuy sonqo ruwananchispaq ”.
Chay “llaqtapin ” kashanku akllasqa cristianokuna, paykunata yanapaq waranqa - waranqanpi kaq Jesuspa ‘ wak ovejankunapas ’.
¿Imaraykun akllasqa cristianokunapas wak ovejakunapas mana hayk’aqpas ñakapakunqakuchu imayna kawsasqankumanta?
Akllasqa cristianokunaq ‘ kusisamiyoq suyakuyninkuqa ’ Cristowan hanaq pachapi kamachimuymi.
Wak ovejakunapaqtaq kay Hallp’api wiñay kawsay, chaypiqa manan purikuqllachu kanqaku millay runakuna ukhupi, q’ochukunqakun allin wasikunawan allin mikhunakunawan ukyanakunawanpas (Sal.
37: 10, 11; Isa. 25: 6; 65: 21, 22).
Cristianokunaqa manan israelitakuna hinachu qonqanqaku chay bendicionkuna ‘ kay pachantinmanta Diospa ’ kasqanta (Isa.
54: 5). Akllasqa cristianokunapas wak ovejakunapas manan hayk’aqpas ñakapakunqakuchu kay millay pachapi purikuqkuna hinalla kawsasqankumanta.
¿Imaynatan kutichiwaq?
• ¿Imaynatan ñawpa tiempopi Diosta serviq runakuna purikuqkuna hinalla kawsarqanku?
• ¿Imaynatan kay pachata qhawarirqanku qallariypi cristianokuna?
• ¿Maykaman kay pachata utilizanchis cheqaq cristianokuna?
• ¿Imaraykun mana hayk’aqpas ñakapakusunchu kay pachapi purikuqkuna hinalla kawsasqanchismanta?
[18 paginapi dibujo]
Qallariypi cristianokunaqa manan participarqankuchu maqanakuykunamanta qhelli ruwaykunamanta kaq kusirikuykunapi
Qharikunata yanapasun espiritualpi ñawparinankupaq
“Kunanmantaqa runakunata challwaqmi kanki. ”
1, 2. a) ¿Imaynatan askha qharikuna qhawarirqanku Jesuspa predicasqanta?
b) ¿Imamantan kay estudiopi yachasun?
GALILEA llaqtapi predicaspankun Jesusqa qatikuqninkunawan botepi ch’inneq cheqasman rirqanku.
Runakunan ichaqa qhepanta qatirqanku.
Paykunamantan “phisqa waranqa qharikuna karqan, warmikunawan wawakunawanqa manan yupasqachu karqan ”.
Huk p’unchaypas askha runan Jesusman asuykurqanku qhaliyachisqa kanankupaq, rimasqanta uyarinankupaqwan.
Chay kutipiqa “tawa waranqa qharikunan karqan ”, hinallataq warmikunapas wawakunapas.
Jesusmanqa askha qharikunan asuykuqku yachachikuyninpi interesakuspa. Paypas munarqanmi hukkunapas chay ruwanankuta.
¿Imaynapin chayta yachanchis? Qatikuqninkunapaq milagrota ruwaspa askha challwata hap’ichisqan qhepamanmi Pedrota nirqan: “Kunanmantaqa runakunata challwaqmi kanki ”, nispa.
Chay simikunawanmi willarqan qatikuqninkuna challwaypi hina runakunata yachachikuyninkuwan hap’imunankumanta.
Chhaynapin askha qharikunata tarinkuman.
Kunanpas, ñawpa tiempopi hinan askha qharikuna uyarikunku predicaqtinchis, munankutaq astawan yachayta.
¿Imaynatan paykunata yanapasunman?
Ñoqanchispas, Jesús hinan qharikunata yanapanchis imaymana llakikuyninkuta atipanankupaq.
Yachasunchis kinsa llakikuykunamanta: 1) kawsanapaq llank’aymanta, 2) runaq rimasqanta manchakuymanta, 3) mana atiqpaq hina qhawarikuymanta.
Kawsanapaq llank’ay
3, 4. a) ¿Imakunamantan astawan llakikunku qharikuna?
b) ¿Imaraykun wakin qharikuna llank’ayta ñawpaqman churanku espiritual ruwaykunamanta?
Huk kutinmi Kamachikuy Simita yachachiq runa Jesusta prometerqan: “Yachachikuq, maytaña riqtiykipas qhepaykitan purisaq ”, nispa.
Ichaqa Jesusmi willarqan Runaq Churinqa mana imanpas “maypi puñuykunallanpas ” kasqanta, chaymi iskayyapurqan pay qatikuyta.
Yaqachus hina chay runaqa llakikurqan qhepaman imatachus mikhunanmanta maypichus alojakunanmanta ima, Bibliaqa manan willanchu Jesuspa qatikuqninman tukupusqanta.
Askha qharikunan imaymanayoq kayta ñawpaqta maskhaspa Dios serviyninkuta qhepaman churanku.
Allin profecionniyoq kayta, allin pagasqa llank’anatan ñawpaqta maskhanku.
Biblia estudiaymanta Dioswan allinpi kaymantapas qolqe ganay aswan importante kananpaqmi yuyaykunku.
Yaqapaschá allinpaq qhawarinku Bibliamanta yachayta, ‘ ichaqa kay kawsaypi afanakuykuna, qhapaq kaykuna ’ ima q’otuspan chay munasqankuta chinkachipun.
Yachasunchis imaynatachus Jesús qatikuqninkunata yachachirqan aswan importante kaqkuna ruwayta.
5, 6.
¿Iman yanaparqan Andresta, Pedrota, Santiagota Juantapas imatachus ñawpaqman churanankuta yachanankupaq?
Andreswan wawqen Pedrowanqa challway negociopin llank’arqanku, kaq negociollapitaqmi karqanku Juan, wawqen Santiago (Jacobo) taytan Zebedeopas.
Yaqachus hina negocionkuqa allin karqan chaymi llank’aqnikunayoq karqanku.
Ichaqa Andrestawan Juantawan bautizaq Juan Jesusta reqsichiqtinmi paykunaqa creerqanku Mesías tarisqankupi.
Andresqa phawayllan rirqan wawqen Simón Pedroman willamunanpaq, yaqapaschá Juanpas rirqan wawqen Santiagoman willaq.
Tawantinkun askha killakuna Jesuswan kamurqanku Galilea, Judea, Samaria llaqtakuna predicamusqanpi, ichaqa qhepamanqa kutipurqankun challway negocionkuman.
Interesakurqankuña espiritual kaqkunapi chaypas, manan predicaytachu aswan importantepaq qhawarirqanku.
Chay qhepamanmi Jesús invitarqan Pedrota Andrestawan qhepanta qatikuspa ‘ runakuna challwaq ’ kanankupaq.
¿Imaynatan kutichirqanku?
‘ Llikankuta saqerparispan Jesuspa qhepanta ripurqanku ’.
Santiagopas Juanpas “botenkuta taytankutawan saqerparispa Jesuspa qhepanta ripurqanku ”.
¿Iman yanaparqan tukuy tiemponkuwan Diosta servinankupaq?
¿Qonqayllachu chayta decidirqanku?
Ñawpaq killakunapin Jesuspa yachachisqanta uyarimurqanku, rikumurqankun milagrokuna ruwasqanta, chanin kaq munakusqanta, predicasqanman runakuna imayna kutichisqankutapas.
Chaymi iñiyninkupi allin kallpachasqa karqanku Diospipas astawan confiarqanku.
¿Imaynatan estudiantekunata yanapasunman Dios cuidawasqanchispi confianankupaq?
Jesuspa ejemplonta qatikuspa, ¿imaynatan Biblia estudiaqkunata yanapasunman Diospi astawan confianankupaq?
(Pro. 3: 5, 6.)
Imayna yachachisqanchiswanmi.
Imamantapas yachachispaqa, willananchismi Reinota ñawpaqta maskhaqtinchisqa Dios bendeciwananchista (leey Malaquías 3: 10; Mateo 6: 33).
Bibliawanña rikuchisunman llaqtanta Dios imayna cuidasqanta chaypas, ejemplonchiswan chayta rikuchiymi aswan allinqa.
Willasunmanmi ñoqanchista imaynata Dios yanapawasqanchista.
Chaymantapas allinmi kanman qelqanchiskunapi lloqsimuq experienciakunata willay.
a) ¿Imaraykun estudiantekuna reparananku “may sumaqchus ” Diosqa kasqanta b) ¿Imaynatan yanapasunman Diosqa sumaq sonqo kasqanta kikinkupuni yachanankupaq?
Ichaqa manan mayqen estudiantepas chaykunallawanqa espiritualpi ñawparinmanchu.
Kikinmi reparanan Diosqa sumaq sonqo kasqanta.
Salmistan nirqan: “Reqsiykuychis, hinaspa rikuychis may sumaqchus Señor Diosqa kashasqanta.
¡Kusisamiyoqmi payman hap’ipaykukuq runaqa! ”, nispa (Sal. 34: 8).
¿Imaynatan yanapasunman Diosqa sumaq sonqo kasqanta reparananpaq?
Kaypi yuyaykusun, yaqapaschá mayqen estudiantepas qolqewan pisichikushan, kallpachakushantaq cigarro pitayta, mana allin pukllayta otaq trago ukyayta saqenanpaq (Pro. 23: 20, 21; 2 Cor. 7: 1; 1 Tim.
6: 10). Chhayna kaqtinqa, kallpachananchismi Diospa yanapayninta mañakunanpaq, ahinapi chay sasachakuyninta atipananpaq.
Chhaynapin yachanqa Diosqa sumaq sonqo kasqanta. Chaymantapas kallpachananchismi espiritual ruwaykunata ñawpaqman churananpaq, tiempota t’aqaspa Bibliata estudiananpaq, huñunakuykunaman rinanpaq, chaypi estudiakuq qelqakunata preparakunanpaqpas.
Kallpachakusqanta Dios saminchasqanta reparaqtinqa iñiyninmi astawan wiñanqa.
Runaq rimasqanta manchakuy
9, 10. a) ¿Imaraykun Nicodemopas Arimatea llaqtayoq Josepas pakallapi Jesuspa yachachikuyninpi interesakurqanku?
b) ¿Imaraykun wakin qharikuna iskayyanku Jesús qatikuyta?
Chhaynapin tarikurqanku Nicodemopas Arimatea llaqtayoq Josepas.
Iskayninkupas pakallapin Jesuspa yachachikuyninkunapi interesakurqanku judiokuna ima ninankumantapas manchakuspa.
Paykunaqa manan yanqachu manchakurqanku.
Judío religionpi umalliqkunaqa nishutan Jesusta cheqnikurqanku, chaymi paypi iñiqkunataqa sinagogakunamanta qarqoqku. Kunanpas chhaynan kashan huk ladokunapi.
Sichus huk qhari interesakun Diospi, Bibliapi, religionpi chayqa, llank’aqmasinkuna, amigonkuna familiankuna iman mana allinta tratanku.
Wakin llaqtakunapiqa religionnin cambiayta yuyaykullaqtinraqmi chay suceden.
Aswan sasachakuypin tarikun sichus ejercitopi llank’an politicapi kashan otaq llaqtanpi allin reqsisqa runa kaqtin.
Alemania nacionmanta runan nirqan: “Bibliamanta Testigokunaq predicasqankuqa cheqaqmi.
Ichaqa kunan Testigo kayman chayqa, paqarinqa llapa runañan yacharunman.
¿Ima ninkumanmi llank’anaypi, wasimasiykuna, reqsiwaqniy runakunapas?
Manan chaytaqa aguantaymanchu ”, nispa.
¿Imaynatan Jesús qatikuqninkunata prepararqan runata ama manchakunankupaq?
Jesuspa qatikuqninkunaqa valorwanña imatapas ruwaqku chaypas, kallpachakurqankun runata ama manchakunankupaq.
¿Imaynatan Jesús yanaparqan espiritualpi ñawparinankupaq runakunaña mana allinta tratarqanku chaypas?
Ñawpaqtaqa prepararqanmi qatiykachaykunata atipanankupaq, willarqanmi discipulonkuna kasqankurayku cheqnisqa kanankuta, nirqanmi: “Kusisamiyoqmi kankichis Runaq Churin hawa runakuna cheqnisuqtiykichis, qarqosuqtiykichis, k’amisuqtiykichis, sutiykichistapas millayta hina pisichaqtinkuqa ”, nispa.
Chaymantapas nirqanmi Diosmanta mañakuqtinkuqa kallpata chaskinankuta.
Yachachisqanpi chayllaraq interesakuq runakunatapas invitarqanmi qatikuqninkunawan huñunakuspa amigontin kanankupaq.
¿Imaynatan estudiantekunata yanapasunman runata ama manchakunankupaq?
Ñoqanchispas Biblia estudiaqkunatan yanapananchis runata ama manchakunankupaq.
Ima sasachakuymantapas ñawpaqta willaqtinchismi astawanqa iñiyninkupi qaqa sayanqaku.
Yaqapaschá llank’aqmasinkuna otaq huk runakunapas imaymanamanta tapunkuman, chaypaqqa yachachisunmanmi Bibliawan allinta pisillapi sut’inchanankupaq.
Ñoqanchiswan amigontin kasqankumantapas, iñiq t’aqapi huk cristianokunatawanmi reqsichinanchis, astawanqa pay hina tarikushaqkunata.
Chaymantapas, kallpachananchismi sapa kutilla tukuy sonqo Diosmanta mañakunankupaq.
Chhaynapin Diosman astawan asuykunqaku, paytaqmi kanqa Hatun Qaqanku Pakakunankupas (leey Salmo 94: 21 - 23; Santiago 4: 8).
Mana atiqpaq hina qhawarikuy
¿Imaynatan mana atiqpaq hina qhawarikuy qharikunata hark’anman espiritualpi ñawparinankuta?
Wakin qharikunaqa manan espiritual kaqkuna ruwayta munankuchu pisillata leesqankurayku, mana kusa rimaqchu kasqankurayku otaq manchali kasqankurayku.
Wakinqa manchakunkun runakunaq qayllanpi yuyaykusqankuta iñiyninkumantapas rimayta.
Yaqapaschá sasapaq qhawarinku estudiayta, huñunakuykunapi comentayta, iñiyninkumanta rimaytapas.
Huk cristianon nin: “Huch’uyllaraq kashaspayqa apuraylla punkuman rispan yanqallata tocaq kani, mana reparachikuq hinallataq ayqerikanpuq kani, ama pipas rikuwananpaq uyariwananpaqpas.
Wasin - wasin predicayta yuyaykuyllaraqmi ñoqapaqqa uma nanay karqan ”, nispa.
¿Imaraykun Jesuspa qatikuqninkuna mana qhaliyachiyta atirqankuchu supaypa ñak’arichisqan waynachata?
Jesuspa qatikuqninkunapas mana atiqpaq hinachá qhawarikurqanku supaypa ñak’arichisqan waynachata mana qhaliyachiqtinku.
Chay waynaq taytanmi Jesusman asuykuspa nirqan: “Churiyta khuyapayaykuy, ataquewan hap’ichikuspan sinchitapuni ñak’arin.
Askha kutitan urmaykun ninamanpas unumanpas.
Chaymi yachachisqaykikunaman pusamurqani, paykunataq mana qhaliyachiyta atinkuchu ”, nispa.
Chaymantan qatikuqninkuna Jesusta tapurqanku: “¿Imanaqtintaq ñoqaykuqa supayta mana qarqoyta atirqaykuchu? ”, nispa.
Paytaq kutichirqan: “Mana tukuy sonqochu Diospi iñisqaykichisraykun mana atirqankichischu. Cheqaqtan niykichis, huk mostaza ruru hinallapas iñiyniykichis kanman chayqa, kay orqotan niwaqchis: Kaymanta haqayman suchuriy, nispa, hinan suchunman.
Iñiqtiykichisqa manan imapas mana atikuqqa kanmanchu ”, nispa.
Ichaqa, ¿iman suceden pipas chayta qonqaspa munasqanman hina sasachakuyninta allichaqtin?
Mana allinpin tukun, chaymi huk ruwaykunatapas mana atinanpaq hina qhawarin.
15, 16.
¿Imaynatan estudiantekunata yanapasunman mana atiqpaq hina qhawarikuyta saqenankupaq?
Estudiantekuna mana atiqpaq hina qhawarikuyta saqenankupaqqa, kallpachananchismi paykunapi yuyaykunankumantaqa Diospi yuyaykunankupaq.
Chaypaqmi Pedro kallpachawarqanchis: “Huch’uyaykukuychis yanapananpaq atiyniyoq Diospa qayllanpi, tiempo chayamuqtin pay hatunchanasuykichispaq.
Tukuy llakikuyniykichista Diosman saqeychis ”, nispa.
Chayta ruwanankupaqqa Dios sonqo kaytan yachachinanchis.
Dios sonqo runaqa espiritual kaqkunata, Bibliapi yachachikuykunatan valoran kawsayninpitaq ‘ santo espirituq ’ rurunta rikuchin.
Sapa kutillanmi Diosmanta mañakun.
Chaymantapas kallpatan mañakun sasachakuyninta atipananpaq otaq ima ruway chaskisqantapas hunt’ananpaq (leey 2 Timoteo 1: 7, 8).
Wakin estudiantekunaqa kallpachakunankun aswan allinta leenankupaq, runakunawan rimanankupaqpas.
Wakinqa manaraq Diosta reqsishaspan mana allinkunata ruwarqanku, chaymi mana Diosta servinankupaq hinachu qhawarikunku.
Imaynapiña tarikuqtinkupas, munakuywan pacienciawan yanapasqanchispaschá paykunapaq allin kanman.
Jesusmi nirqan: “Qhalikunaqa manan hampiqta necesitankuchu, aswanpas onqosqakunallan ”, nispa.
Qharikunata Diosmanta yachachisun
17, 18. a) ¿Imatan ruwasunman predicacionpi askha qharikunata tarimunanchispaq?
b) ¿Imamantan yachasunchis qatimuq estudiopi?
Llapanchismi munanchis Bibliapi yachachikuykunata qharikuna uyarinankuta, chayllan Diospa yachachikuyninmanta ch’akichikusqankuta thasnunqa.
Chhaynaqa, ¿imatan ruwasunman predicacionpi askha qharikunata tarimunanchispaq?
Wasinkupi kashaqtinkun visitananchis, chayqa kanman: ch’isin, semana tukuy p’unchaykuna, tardenkunata otaq feriadokunapi.
Allin kaqtinqa, tapusunmanmi wasipi umalliqmanta.
Allin sonqoyoq runakunaqa uyariwasunmi Diosmanta willaqtinchis, chayrayku kallpachakushallasun llapa runaman predicananchispaq.
Bibliapi interesakuq runakunatapas yanapashallasun pacienciawan.
Ichaqa, ¿ima nisunmanmi bautizasqa qharikunamanta?
¿Imaynatan yanapasunman espiritualpi astawan kallpachakuspa Diospa llaqtanpi llank’aykunata chaskinankupaq?
Chaymantan qatimuq estudiopi yachasunchis.
Anuario de los testigos de Jehová, Qhawaq, ¡Despertad! qelqakunapin chhayna experienciakuna lloqsimun.
¿Imaynatan kutichisunman?
• ¿Ima yanapaytan qharikuna chaskinku espiritual kaqkunata ñawpaqman churanankupaq?
• ¿Imaynatan estudianteta preparanchis runata ama manchakunanpaq?
• ¿Iman wakin qharikunata yanapanqa mana atiqpaq hina qhawarikuyta saqenankupaq?
[25 paginapi foto]
¿Kallpachakunchischu qharikunaman predicanapaq?
[26 paginapi foto]
¿Imaynatan estudiantekunata preparanchis sasachakuykunata atipanankupaq?
Yanapanan llank’aykunata chaskinankupaq
“Astawan yachaspaqa yachachiqnin hinan kanqa. ”
Kay pachapi Jesús predicaspa, ¿imatan ruwarqan iñiq t’aqa allin takyasqa kananpaq?
EVANGELIONTA qelqayta tukushaspañan Juan nirqan: “Askharaqmi kashan Jesuspa tukuy imaymana ruwasqankunaqa, sapankachus qelqasqa kanman chayqa, yuyaykunin manan kay pachantinpas aypanmanchu chay qelqakunata churanapaq ”, nispa.
Pisi tiempolla tukuy sonqo predicasqanpin Jesusqa qharikunata akllarqan, yanaparqan prepararqan ima, kay pachapi llank’aynin tukupuqtin paykuna predicayta umallinankupaq.
Chhaynapin 33 watapi hanaq pachaman ripuqtin, iñiq t’aqa allin takyasqaña kasharqan, chay qhepamantaq waranqanpi runakuna yapakurqan.
2, 3. a) ¿Imaraykun necesitakushan bautizasqa qharikuna llank’aykunata chaskinankupaq preparasqa kanankuta?
b) ¿Imamantan yachasunchis kay estudiopi?
Kunanqa Diospa Gobiernonmanta willaq runakunaqa qanchis millón masñan kashanchis, pachak waranqa más iñiq t’aqakunapi, chayraykun necesitakushan Diospa llaqtanta pusariqkunata.
Ejemplopaq iñiq t’aqakunapin necesitakushan umallikunata.
Chayrayku, sichus mayqen cristianopas chayman aypananpaq kallpachakushan chayqa, kusata ruwashan “allin llank’aytan akllakun ”.
Ichaqa, pipas iñiq t’aqapi ima llank’aytapas chaskinanpaqqa kallpachakunanmi.
Chayman aypanapaqqa manan allin estudioyoq kaymantachu nitaq allin experienciayoq kaymantachu kanqa, aswanpas Bibliaq mañasqan ruwaykunatan hunt’ana.
Arí, aswan importanteqa imayna runa kasqanmi, manataqmi imapas yachasqanchu nitaq imata estudiasqanchu.
¿Ima yanapaytan qharikuna chaskinku?
Criston nirqan: “Astawan yachaspaqa yachachiqnin hinan kanqa ”, nispa.
Kay estudiopin qhawarisun imaynatas Jesús qatikuqninkunata yanaparqan llank’aykunata chaskinankupaq, imayna ruwasqanmantataq askhata yachasun.
Amigonkunan karqanku
¿Imaynatan Jesús rikuchirqan qatikuqninkunaq amigon kasqanta?
Jesusqa manan pisicharqanchu qatikuqninkunata, aswanpas amigonkunata hinan tratarqan.
Tiempotan horqoq paykunawan kananpaq, confiarqantaqmi paykunapi.
Chayraykun nirqan: ‘ Yayaymanta lliw imaymana uyarisqaytan qankunaman willarqaykichis ’, nispa (leey Juan 15: 15).
Huk kutinmi tapurqanku: “Kutimunaykiña kashaqtinqa kay tiempopas p’uchukapunanpaqña kashaqtinqa, ¿imakunatan rikusaqku? ”
nispa, chayta kutichisqanwanqa anchatachá kusikurqanku.
Chaymantapas Jesusqa willarqanmi yuyaykusqankunata, imayna sientekusqantapas.
Traicionasqanku tutapin Pedrota, Santiagota (Jacobo) Juantawan Getsemaní huertaman pusarqan, chaypin rikurqanku llakikuyninkunata Diosman willasqanta.
Kinsantin qatikuqninkunaqa manapaschá uyarirqankuchu rimasqanta, ichaqa entienderqankun chay rato imaynapi tarikushasqanta.
Anchatachá admirakurqanku aswan ñawpaqta Jesuspa rikch’aynin huk - niraqman tukuqtin.
Jesuswan amigontin kasqankuqa qhepaman huk llank’aykunata allinta hunt’anankupaqmi yanaparqan.
¿Imaynatan umallikuna rikuchinku hukkunata yanapanankupaq makilla kashasqankuta?
Umallikunapas Jesús hinan iñiqmasinkunata yanapanku, amigontintaq kankupas.
Paykunapin interesakunku, tiempotapas horqonkun allinta reqsinankupaq.
Umallikunaqa yachankun wakin asuntokunata hukkunaman mana willanankuta, chaywanpas Bibliamanta yachasqankutan iñiqmasikunaman yachachinku, confiankutaq paykunapi.
Yanapakuq qharikunatapas (siervos ministeriales) manan pisichankuchu, paykuna waynallaraq kaqtinkupas.
Aswanpas Dios sonqo runakunata hinan qhawarinku, iñiq t’aqapi allin llank’aqkunata, qhepaman allin yanapakuqkunata ima.
Ejemplonwanmi yachachirqan
6, 7.
¿Ima ejemplotan Jesús qatikuqninkunaman saqerqan? ¿Imaynapin paykunaq allinninpaq karqan?
Jesuspa qatikuqninkunaqa Dios sonqoña karqanku chaypas, may llaqtapi tiyasqankuman hina, imayna uywasqa kasqankuman hinan imatapas qhawariqku.
Ichaqa manan anyarqanchu nitaq amenazaqpaschu.
Ruway atinallankutan mañaq, manataqmi nirqanchu: “Imachus nisqayta ruwaychis, amataq ruwasqaytachu ”, nispa.
Aswanpas ejemplonwanmi yachachirqan (leey Juan 13: 15).
¿Ima ejemplotan Jesús qatikuqninkunaman saqerqan?
Imachus necesitasqallanwan kawsaspan astawan runakunata yanaparqan.
Payqa yacharqanmi mana tukuy imata ruwananpaqchu autoridadniyoq kasqanta, chaymi Qelqapi nisqanman hina yachachirqan.
Asuykunapaq hina sumaq sonqon karqan, munakuq kaspan imatapas ruwarqan.
Qatikuqninkunaqa imaymanatan paymanta yacharqanku.
Santiagomanta yachasun.
Payqa manan qatiykachayta manchakuspachu pisiparqan, aswanpas hunt’aq sonqowanmi Diosta servirqan wañuchisqa kanankama.
Chhaynallataqmi Juanpas, Yachachiqninpa yupintan qatikurqan soqta chunka wata más.
¿Ima ejemplotan umallikuna qonku waynakunaman huk iñiqmasikunamanpas?
Diospaq allin llank’aq, k’umuykuq, munakuq umallikunaqa wayna cristianokunapaqmi ejemplo kanku.
Paykunaqa allin ejemplotan qonku Dios confiaypi, allin yachachiypi, cristiano hina kawsaypi, allinta predicaypi ima, chayraykun kusikunku chhayna allin iñiyninkuta huk cristianokunapas qatikuqtinku.
“Kay hinata kamachirqan ”
¿Imaynatan Jesús predicacionta aparinankupaq qatikuqninkunata prepararqan?
Iskay wata tukuy sonqonwan predicaspan, Jesusqa chunka iskayniyoq apostolninkunata kacharqan astawan predicakunanpaq.
Ñawpaqtaqa willarqanmi imayna ruwanankuta.
Waranqanpi runakunata milagrota ruwaspa mikhuchinanpaqpas, qatikuqninkunatan nirqan imachus ruwanankuta, manaraq mikhuna rakikushaqtin.
Rikusqanchis hina, entiendenankupaq hina imatapas allinta willaspan paykunata prepararqan.
Chhayna preparasqa kasqankurayku santo espirituq yanapayninwan iman, paykunaqa atirqanku 33 watamantapacha predicación aparikunanpaq imayna organizayta.
10, 11.
¿Imaynatan pisi - pisimanta mosoqkunata entrenakun?
Kay tiempopiqa estudiota qosqanchismantapachan huk runa Diosta servinanpaq preparacionta chaskin.
Mayninpiqa yanapanan kanqa leeypi allinyananpaq.
Biblia estudiaypi avanzaqtinqa astawanmi espiritualpi ñawparinanpaq yanapana kanqa.
Llapa huñunakuykunamanña rishan chayqa, kallpachananchismi, Allin Yachachiq Kanapaq Escuelaman matriculakunanpaq, hinamantaq manaraq bautizasqa publicador kananpaq.
Bautizakusqan qhepamanqa, chay iñiqmasitan preparana imaymana ruwaykunapi yanapakuqta churaspa, yaqapaschá Huñunakuna Wasita mantenimiento ruwaypi.
Tiempowantaq willana yanapakuq qhari kananpaq imakuna necesitakusqanta.
Huk bautizasqa qhariman ima llank’aytapas encargakuqtinqa, huk umallin explicanqa imayna aparinanta.
Chaymantapas sut’inchanqan paymanta imata suyakusqanta.
Sichus sasachakunqa ruwananta hunt’ananpaq chayqa, sumaq sonqo umalliqa manan chayta ruwananpaq mana preparasqata hinachu qhawarinqa.
Aswanpas willanqan imakunapi allinyanan kasqanta, imapaqsi chay hinata ruwakun, imaynatachus chayta hut’anantapas.
Umallikunaqa ancha kusisqan sientekunku huk qhari yanapasqankuman hina ruwaqtinqa, Diosta kusisqa serviqtinpas.
Yachayniyoqqa yuyaychaytan uyarikun
¿Imaraykun Jesuspa consejonkuna allinpuni karqan?
Qatikuqninkunataqa necesitasqankuman hinan sapankata aconsejaq.
Chaymantapas, iskayninkuq mamanmi Jesusta valekurqan Diospa Gobiernonpi kamachimuqtin sapanka ladonpi tiyanankupaq.
Jesusqa Santiagowan Juanwan chay mañakusqankuta yachaspan nirqan: “Paña ladoypi lloq’e ladoypiwan tiyaykunaykichismi ichaqa mana ñoqaq tiyaykachinaychu, aswanpas Yayaypa akllasqankunapaqmi chay tiyanakunaqa ”, nispa.
Cristoqa manan yuyaychallarqanchu discipulonkunata, aswanpas yachachirqanmi Bibliaq nisqanman hinapuni yuyaykunankupaq.
Manan hayk’aqpas maykamalla atisqankuta qonqarqanchu, nitaq suyarqanchu mana imapi pantanankutapas.
Paykunata sonqomanta munakusqanraykutaq imatapas aconsejaq.
13, 14. a) ¿Pikunan astawanqa yuyaychaykuna chaskiyta necesitanku?
b) ¿Imakunapin umalliq yanapanman espiritualpi mana ñawpariq cristianota?
Mayqen qharipas Diospa llaqtanpi llank’aykuna chaskiyta munan chayqa, necesitanmi Bibliaq nisqanman hina yuyaychaykunata.
Chaymantan Proverbios 12: 15 nin: “Yachayniyoqmi ichaqa kunaykusqakunata [yuyaychaykunata] kasukun ”, nispa.
Chaypi nisqan cheqaq kasqanmantan huk wayna nirqan: “Imakunapi pantasqayta reqsikuymi ñoqapaqqa sasa karqan.
Ichaqa huk umalliq consejokuna qowasqanmi yanapawarqan allin yuyaywan chayta qhawarinaypaq ”, nispa.
Sichus huk hermano mana allin yuyaywan imatapas ruwasqanrayku mana espiritualpi ñawparishanchu chayqa, umalliqkunan llamp’u sonqo - kaywan yuyaychanqaku.
Chaymantapas, yaqapaschá huk cristianota yanapananku kanqa imayna runa kasqanpi allinyananpaq.
¿Imatan umalli ruwanman huk cristiano Dios serviyninpi mana kallpachakuqtin? Yuyarichinanmi Jesusqa Diospa Reinonmanta willaspa allin llank’aq kasqanta, qatikuqninkunatapas runakuna yachachimunankupaq kamachisqanta.
¿Allin reqsisqa kayta munanman chayri? Importantepaq qhawarikuy mana allin kasqanmanta Jesús yachachisqantan t’aqwirinman.
¿Imaynatan yanapanman hukkunaq huchanta mana pampachayta munaq cristianota?
Chay kamachiqa manan kamachimasinta pisi qolqella manukusqanta pampachayta munarqanchu, paypa nishu askha qolqe manukusqantaqa pampachapusqaña patronnin chaypas.
Yuyaychanata necesitakuqtinqa usqhayllan qona, manan tiempo pasananchu (leey Proverbios 27: 9).
¿Imaynatan huk cristianota familian yanapanman iñiq t’aqapi servinanpaq?
Umallikunaq ruwananmi llank’aykunata chaskinanpaq huk cristianota preparayqa, ichaqa hukkunapas yanapallankumantaqmi.
Ejemplopaq familianmi yanapanman astawan ñawparinanpaq.
Sichus umalliña chayqa, necesitanqan esposan wawankunapiwan sumaqta yanapanankuta.
Mana chayqa manan llank’ayninta hunt’ayta atinmanchu.
Sacrificiota ruwaspa yanapaqtinkuqa kusikuywanmi ruwayninkunata hunt’anqa, iñiq t’aqapas sumaqpaqmi hap’inqa tukuy ruwasqanta (Pro.
15: 20; 31: 10, 23).
a) ¿Pimantan dependen huk hermano espiritualpi ñawparinanpaq?
b) ¿Imaynatan huk cristiano rikuchin iñiq t’aqapi llank’aykuna chaskiy munasqanta?
Hukkunaña preparanku, yanapanku huk cristianota chaypas, pay kikinmi espiritualpi ñawparinanpaqqa kallpachakunan (leey Gálatas 6: 5).
Manan yanapakuq qhari otaq umalliraqchu kana hukkunata yanapanapaq, predicaypi llank’anapaqpas.
Ichaqa, Biblian willan pipas chay llank’aykunapi serviyta munan chayqa, chaypaq imakunachus necesitakusqanta hunt’anan kasqanta.
Chayman aypananpaqqa, qhawarikunanmi imakunapichus espiritualpi allinyanan kasqanta.
Bibliata sapa kutilla leenan, sapallanpi estudionta aparinan, yachasqanpi yuyaymananan, tukuy sonqo mañakunan, allintataq predicaypipas yanapakunan.
Chhaynapin Timoteoman Pabloq kay yuyaychasqanta kasukushanqa: “Dios sonqo kawsanaykipaq yachaqashallaypuni ”.
17, 18.
¿Imatan huk hermano ruwanman sichus llakisqa kasqanrayku, mana atiqpaq qhawarikusqanrayku otaq mana animakusqanrayku espiritutalpi mana ñawpariqtin?
Sichus huk hermano mana huk llank’ayman aypanchu llakikusqanrayku otaq mana atinanpaq hina qhawarikusqanrayku chayqa, Jehová Diospas Jesuspas ñoqanchisrayku imaymana ruwasqankupi yuyaymanaymi yanapanman.
Arí, hanaq pacha Taytanchismi “p’unchay - p’unchay sasa kawsayninchiskunapi kawsaysiwanchis ” (Sal.
68: 19). Diosmi yanapanqa iñiq t’aqapi ima llank’aynintapas hunt’ananpaq.
Huk cristiano manaraq yanapakuq qharichu otaq umalliqchu chayqa, kallpachakunqan chayman aypananpaq sichus yuyaymananqa Diospa llaqtanpi chaypaq allin iñiyniyoq cristianokunata anchata necesitakushasqanta chayqa.
Chaykunata qhawarispaqa yaqapaschá decidikunqa chay mana allin yuyaykuykunata atipananpaq.
Chaymantapas, santo espiritutan mañakunan, yuyarinantaqmi espirituq rurunpiqa thak - kay, cuerpo kamachiy ima kasqanta.
Chaykunan yanapanqa llakikuyta mana atiqpaq qhawarikuytapas atipananpaq.
Sichus servinanrayku kallpachakunqa espiritualpi ñawparinanpaq chayqa, Diosmi tukuy ruwasqanpi bendecinqa.
¿Imatan ruwawaq astawan llank’ayta chaskinaykipaq mana animakuqtiyki?
Apóstol Pablon qelqarqan: “[Diosmi] allinkaq ruwayta munachisunkichis hinaspa ruwachisunkichis ”, nispa.
Rikusqanchis hina, Jehová Diosmi sonqonchista kuyurichiwasun hukkunarayku llank’anapaq, paymi huk cristianota kallpachanqa servinanpaq (Isa. 12: 2).
Llapanchispas mañakusunmanmi imaynachus kasqanman hina ruwananchispaq (Sal.
25: 4, 5).
¿Imatan yachanchis Miqueas 5: 5 textopi willaq profeciamanta?
Diosqa sumaqtan bendicen qharikunata preparanankupaq umallikunaq kallpachakusqanta.
Chaymantapas, allinpaqmi qhawarin umallikunaq yanapayninman hina llank’aykunata chaskinankupaq kallpachakuqkunata.
Biblian prometewanchis Jehová Taytanchis “qanchis kamachikuqkunata ”,“ pusaq umalli runakunatapas ” churananta. Arí, llaqtanta pusarinankupaqmi necesitakusqan umalliqkunata churanqa (Miq. 5: 5).
Kay tiempopiqa askha cristianokunan allin preparasqa kanankupaq yanapayta chaskishanku. Arí, chaypaqmi huch’uyyaykukuspa kallpachakushanku, chhaynapi Jehová Diosta hatunchanankupaq.
¿Imaynatan kutichisunman?
• ¿Imaynatan Jesús qatikuqninkunata prepararqan astawan llank’aykunata chaskinankupaq?
• ¿Imaynatan umallikuna qharikunata Cristo hina yanapankuman?
• ¿Imaynatan familia yanapanman qosa espiritualpi ñawparinanpaq?
• ¿Imaynatan qhari rikuchinman ima llank’aymanpas aypay munasqanta?
[31 paginapi fotokuna]
¿Imaynatan yanapasunman espiritualpi ñawpariyta munaq estudianteta?
[32 paginapi foto]
¿Imaynatan qharikuna rikuchinku astawan llank’aykuna chaskiy munasqankuta?
Leeqkunaq tapukusqan
¿Atisunmanchu yachayta ima horachus Jesús k’aspipi warkusqa kasqanta?
Kay tapuymi paqarin Marcos, Juan Evangeliokunapi contradecikuq hina kaq willakuykuna kasqanrayku.
Marcosmi ima horapi Jesuspa wañupusqanmanta nin: “Chakatarqankuqa [‘ k’aspipi warkurqanku ’, NM] las nueve horastan ”, nispa.
Juantaq nin k’aspipi warkusqa kananpaq Pilato Jesusta judiokunaman entregaqtin, “chawpi p’unchay hinaña ” kasqanmanta.
Bibliata t’aqwiq runakunan chay imayna kasqanta yachakunanpaq estudiarqanku, ichaqa manan chaymanta llapantachu Biblia willan.
Chaywanpas kaymi yanapawasunman: Jesuspa tiemponpi runakuna imaynata tiempota fijasqanku.
Qallariy siglopi judiokunaqa p’unchaypi k’anchay kasqantan 12 horapi t’aqaqku, chayqa Intiq lloqsisqanmantapachan qallarin.
Intiq lloqsimusqan hinallataq haykupusqanpas cambianmi watapi ima tiempopi kasqanchisman hina, kaqllataqmi suceden p’unchaypi k’anchaywanpas.
Hinaspapas, ñawpaq tiempopiqa Inti maypichus kasqanta qhawarispan reparaqku ima hora kasqanta, chayraykun mana k’apaktachu yachakuq ima hora kasqanta.
Griego Rimay Qelqakunan willan las 9 horasmanta, las 12 horasmanta otaq las 3 horasmanta, chay horakunaqa manan hora exactochu karqan, aswanpas yaqa chay horas hinan.
Jesuspa wañupusqan p’unchaypi imakuna pasasqanmanta willaspan, evangeliokunata qelqaqkuna kaqllata willanku ima horakunapi chaykuna sucedesqanta.
Ejemplopaq, tawantinkun willanku p’unchayramuyta sacerdotekuna umalliqkuna ima huñunakuspa Jesusta Romapi kamachiq Poncio Pilatoman entregasqankuta.
Chaymantapas, Mateo, Marcos, Lucas iman willanku chawpi p’unchaymanta “las tres horaskama ” kay pachantinpi tutayasqanta.
Ima horachus Jesusta wañuchisqankumanta rimaspaqa, yachananchismi wañuchisqa kasqanqa soq’asqa kasqanmantapacha qhawarikusqanta.
Mayninpiqa sinchita waqtaspan runata wañuchiqku.
Jesustaqa sinchitachá waqtarqanku, chayraykun k’aspita q’epichiqtinku mana apayta atirqanchu, hinan huk runa aparqan.
Sichus soq’asqa kasqanmantapacha wañuchisqa kasqanta qhawarikun chayqa, razonllatan evangeliokuna qelqaqkunaqa mana kaq horallatachu willarqanku; k’aspipi warkusqa kasqanqa chaymantañan sucederqan.
Chayqa dependen sapankankupas imaynata qhawarisqankumantan.
Apóstol Juanqa unay tiempo qhepamanñan evangelionta qelqarqan, chaymi Mateoq, Marcospa Lucaspa qelqasqankutaqa qhawayta atirqan.
Ima horatachus pay willasqanqa manan tupanchu Marcospa willasqanwan, ichaqa chaymi rikuchin Juanqa mana Marcospa qelqasqantachu copiasqanta.
Iskaynin evangeliokunapas Diospa yuyaychasqanmi karqan.
Bibliaqa manaña astawan willanchu imarayku hukniray kasqanta chaypas, tukuy sonqowanmi chay qelqakunapi confiasunman.
¿Valoranchischu kusikuywan ‘ yanapakuyta ’?
ÑAWPA Filipos llaqtapi cristianokunaqa Diosta llaqtanta yanapanankupaq qoykukuq kasqankupin reqsichikurqanku.
Chaymi apóstol Pablopas Diospa yuyaychasqan kaspa khaynata qelqarqan: “Sapa kuti qankunamanta yuyarikuspaymi Diosniyman graciasta qoni. Sapa kuti llapaykichispaq mañakuspaymi kusisqa mañapuykichis, qallariy p’unchaymantapacha kunankama allin willakuykunata willaypi llank’aysiwasqaykichismanta [imaymanawan yanapakusqaykichismanta] ”, nispa.
Pabloqa yuyarisharqanchá Lidia cristianaq sumaq sonqo kasqanta. Paymi llapa familian bautizakusqan qhepaman Pablota compañeronkunatawan valekuranraq wasinpi alojakunankupaq.
Chay qhepamanmi Pabloqa askha semanakuna Tesalónica llaqtapi cristianokunawan kasharqan, chaymi Filipos llaqtapi cristianokunaqa iskay kutipi Pabloman apachirqanku mikhuykunata, Tesalónica llaqtaqa yaqa 160 kilómetro karupin kasharqan Filipos llaqtamanta.
Watakuna pasasqanman hinataq Filipos llaqtapi, hinallataq Macedonia llaqtapi wakin cristianokunapas llakikuypi kashaspapas, “wakcha kashaspankupas ” Jerusalenpi qatiykachasqa kaq cristianokunata yanaparqanku.
Pabloq nisqan hina, ‘ atisqankumantapas aswantaraqmi qorqanku ’.
Chaymantapas paykuna kikinkun anchatapuni valekusqaku: “Ñoqaykupas iñiqkunata yanapaykuytapunin munayku ”, nispa.
Cristiano kasqankumanta chunka wata hina pasaqtinpas, paykunaqa rikuchishallarqankupunin sumaq sonqo kasqankuta.
Chayraykun Roma llaqtapi Pablo preso kasqanta yachaspanku Epafroditota kacharqanku mikhuykuna apayusqata, payqa 1.300 kilometrotan viajarqan.
Filipos llaqtamanta cristianokunaqa Pablotan yanapayta munarqanku preso kashaspapas astawan predicashanallanpaq, hinallataq iñiqmasikunatapas kallpachashanallanpaq.
Kay tiempopi cristianokunapas ancha kusikuywanmi yanapakushanku Diospa Reinonmanta willaypi, hukkunaman yachachiypi ima.
Chayraykun tiemponkuta, kallpankuta, imachus kaqninkutawan qonku Reinomanta willakuykuna astawan aparikunanpaq.
¿Imaynatan ñoqanchispas chayta yanapakusunman? Kay urapin willakushan.
[22, 23 paginakunapi recuadro]
¿IMAYNATAN DONACIONTA QOSUNMAN?
PACHANTINPI PREDICAKUNANPAQ
Askha iñiqmasinchiskunan sapa killa qolqenkuta t’aqanku “caja de contribuciones para la obra mundial ” nisqaman churanankupaq.
Llapa iñiq t’aqakunan sapa killa apachinku chay donacionkunata llaqtankupi kaq sucursalman.
Donacionta churay munaqkunaqa apachillankumantaqmi kay direccionman: Watchtower Bible and Tract Society of New York, Inc., Attention Treasurer’s Office, 25 Columbia Heights, Brooklyn, New York 11201 - 2483, nisqaman.
(Qatiqninpin willakushan askha clase donacionkunamanta, chaykunatapas sucursalmanmi apachikunman.)
Cheque nisqatachus apachinqaku chayqa, chaypin churananku “Asociación de los Testigos de Jehová ” nispa.
Chaymantapas qollankumantaqmi alhajakunata otaq valorniyoq kaqninkutapas.
Ichaqa huk cartatan qelqananku, chaypitaq ninanku: “Kay donaciontaqa mana imata chaskinayraykun qoshani ”, nispa.
DONACIONES CONDICIONALES
Asociación de los Testigos de Jehová nisqapaqmi fideicomiso nisqapi qolqeta churawaq, chaytan utilizankuman pachantinpi predicación astawan yapakunanpaq, ichaqa chay qolqetaqa chaskikapullawaqmi sichus necesitanki chayqa.
Astawan chaymanta yachanaykipaqqa kay telefonomanmi waqyawaq (01) 434 - 1474, otaq ñawpaqpi kaq direccionman qelqawaq. DONACIONES PLANIFICADAS
Chay segurokunataqa Asociación de los Testigos de Jehová nisqamanmi qokunman.
Chaykunaqa seguro de vida otaq plan de jubilación nisqakunan kanman.
Cuentas bancarias.
Certificados de depósito, cuentas bancarias, cuentas personales de jubilación nisqatapas churakunmanmi fideicomiso nisqapi Asociación de los Testigos de Jehová nisqapaq; otaq wañupuqtin chaykunata chay Asociación chaskikapunman, llaqtanchispi leyes bancarias nisqanman hina.
Acciones, bonos. Chaykunatan qokunman Asociación de los Testigos de Jehová nisqapaq.
Chaymantapas qokunmanmi transferencia por fallecimiento nisqata. Inmuebles.
Qonkumanmi wasinkutapas, otaq chayllapiraq tiyashanku chayqa, ninkumanmi: “Wañukapuqtiyñan wasiyta hap’ikapunkichis ”, nispa.
Manaraq chayta ruwashaspan llaqtaykipi sucursalta waqyawaq.
Donaciones con renta. Donación con renta nisqaqa Jehová Diospa testigonkunaq huknin corporacionninman fondos otaq títulos valores nisqakunata qoymi.
Chayta qoqqa (otaq paypa rantinpi churasqa kaqqa) sapa watanmi anualidad vitalicia nisqata chaskin.
Chhayna donación qoqkunaqa aswan pisitan qosqanku watapi impuesto a la renta nisqata paganku.
Testamentos, fideicomisos. Notariowan qelqachispa huk testamentota ruwakunman chhaynapi Asociación de los Testigos de Jehová nisqa ima kaqniykitapas otaq qolqeykitapas herenciata hina chaskinanpaq, otaq chay Asociacionta nombrawaq convenio de fideicomiso nisqamanta gananciata chaskinanpaq.
Huk religionrayku fideicomiso nisqata ruwaqqa aswan pisitan impuestokunata gobiernoman pagan.
“Donaciones planificadas ” nisqata ruwanapaqqa allintan ñawpaqmanta yuyaykuna.
Chhayna donacionkunawan Jehová Diospa testigonkunaq llank’ayninpi yanapayta munaqkunapaqmi ruwakun Donaciones planificadas para favorecer el servicio del Reino en todo el mundo nisqa folletota, chayqa inglés, español rimaypin kashan.
Chaypin allinta willakushan imaynatachus donacionkunata otaq ima kaqniykikunatapas qowaq chayta.
Askhan chayta leespa, abogadonkuwan allinta rimanakuspa ima Jehová Diospa testigonkunaq llank’ayninta yanaparqanku, chay ruwasqankumantataq beneficios fiscales nisqata chaskirqanku.
Astawan yachayta munanki chayqa, kayman tapukuy:
Asociación de los Testigos de Jehová
El Cortijo 329, Lima 33
Teléfono: (01) 434 - 1474.
Jehú cheqaq yupaychayta respetachirqan
JEHUQA cheqaq yupaychaypi atipaqmi karqan.
Payqa kallpawan, usqhaylla, mana iskayyaspa, rawrashaq sonqowan, mana manchakuspan defenderqan.
Chhayna allin kaqkuna rikuchisqantan ñoqanchispas qatikusunman.
Jehú Diosmanta kamachikuy chaskisqan tiempopiqa Israel llaqtan sasachakuypi tarikusharqan.
Chay nacionqa Ahabpa warmin millay Jezabelpa makinpin kasharqan. Paypa churinmi karqan rey Joram.
Chay warmin Jehová Dios yupaychayta chinkachinanpaq Baal dios yupaychayta mast’arirqan, Diospa profetankunata wañuchirqan, llaqtatapas ídolo yupaychachiywan, layqa ruwaykunawan waqllichirqan (1 Rey.
18: 4, 13; 2 Rey. 9: 22).
Chaymi Jehuta Dios kamachirqan Ahabpa familianta wañuchinanpaq.
Jehumanta chayllaraq rimaspan Biblia willan payqa Israelmanta ejército umallikunawan kuska tiyashasqanmanta.
Jehuqa autoridadniyoq oficialmi karqan, yaqapaschá Galaad Ramot llaqtapi Asiria contra maqanakushaq ejercitopi umalliq karqan.
Eliseon profetakunaq huknin churinta kacharqan Jehuta reyta hina hawimunanpaq, chhaynapi Ahabpa familianpi llapa qharikunata wañuchimunanpaq (2 Rey.
8: 28; 9: 1 - 10).
Ejercitopi oficialkuna imaman chay profeta hamusqanmanta tapuqtinkun Jehuqa mana willayta munarqanchu.
Ichaqa nishuta tapupayaqtinkun willarqan, hinan llapanku Joram contra riyta yuyaykurqanku (2 Rey.
9: 11 - 14). Paykunaqa Ahabpa familian kamachisqan contra, hinallataq Jezabelpa mana allinkuna ruwasqan contran kashankuman karqan.
Chaywanpas Jehuqa ñawpaqtan yuyaykurqan imaynatachus ruwayninta allinta hunt’anman chayta.
Rey Joramqa maqanakuypi k’irisqa kaspan Jezreel llaqtaman apasqa karqan, chaypi qhaliyamunanpaq.
Jehuq yuyaykusqankuna allinpi tukunanpaqqa manan pipas Jezreel llaqtapi chaymanta yachananchu karqan, chaymi kamachirqan: “Ama kay llaqtamanta pitapas kachariychischu, mana chayqa Jezreelta rispan willarqamunqa ”, nispa (2 Rey. 9: 14, 15).
Yaqapaschá Jehuqa chayta ruwarqan Jorampa soldadonkuna ama pay contra sayarinankupaq.
USQHAYLLA PHAWARQAN
Qonqayllamanta phawaykunanpaqmi Jehuqa Galaad Ramot llaqtamanta 72 kilometrota carretanpi phawaylla rirqan Jezreel llaqtaman.
Torremanta qhawaqmi rikurqan “Jehuta soldadokunantin ” hamushaqta (2 Rey. 9: 17).
Yaqapaschá Jehuqa askha soldadokunantin rirqan Diospa kamachisqanta allinta hunt’ananpaq.
Huknin carretata Jehú phawachimusqanta reparaspan torremanta qhawaqqa nirqan: ‘ Waq’a hinan phawaylla purichimushan ’, nispa (2 Rey. 9: 20).
Chhaynatapunin Jehuqa carretanta phawachiq, chaymi Diospa kamachisqanta hunt’ananpaq astawanraq phawarqan.
Jehuqa manan kasurqanchu reypa kachasqan iskay runakunata, payqa rey Joramwan, Judá llaqtamanta rey Ocoziaswan tupaqmi rirqan. Hinan Joramqa tapurqan: “¡Jehú!
¿Maqanakuqchu icha sumaqpichu hamushanki? nispa.
Jehutaq kutichirqan: ¿Imaynan sumaqpi hamushayman mamayki Jezabel idolokunata yupaychachishaqtin, layqakuykunatapas ruwashallaqtin? ” nispa.
Chhaynata kutichiqtinmi Joramqa ayqekunanpaq kutirirqan.
Jehun ichaqa usqhaylla flecharqan, chaymi sonqonta t’urpurqan, hinan carretan patapi wañurqan.
Ocozías ayqekurqanña chaypas qhepamanmi payman aypaspa wañuchimurqan (2 Rey.
9: 22 - 24, 27).
Chay qhepamanmi Jehú wañuchillarqantaq millay kamachikuq Jezabel warmita, paytan suticharqan ‘ ñakasqa warmi ’ nispa.
Jezreel llaqtaman haykuspan Jehuqa rikurqan wasi ventanamanta qhawamushaqta, chay raton chaypi kaq oficialkunata kamachirqan wikch’uyamunankupaq.
Chay qhepamantaq Israel llaqta waqllichiq warmita caballonkunawan sarurqan.
Chaymantapas Ahabpa lliw familiankunatan askhatapuni wañuchillarqantaq (2 Rey.
9: 30 - 34; 10: 1 - 14).
Chay sucedesqan ancha millayña karqan chaypas, chay tiempopiqa Diosmi serviqninkunata kamachirqan chayta ruwanankupaq.
Chayraykun Ocoziasqa chayarqospa hina Jorampiwan Nimsiq churin Jehuwan tinkuq rirqanku. Jehutaqa Señor Diosmi akllasqa Ahabpa ayllunta lliwta wañuchinanpaq ”, nispa (2 Cró. 22: 7).
Jehuqa yacharqanmi Jorampa cuerponta Nabotpa hallp’anman wikch’uyuspaqa, Diospa prometesqanman hina Nabot - ta wañuchisqanmanta Ahabta castigakushasqanta.
Chaymantapas Jehutaqa Diosmi nirqan ‘ kamachinkunata ’ Jezabel wañuchisqanmanta vengananpaq (2 Rey.
9: 7, 25, 26; 1 Rey.
21: 17 - 19).
Kay tiempopi Diosta serviqkunaqa manan wañuchinkuchu cheqaq yupaychay contra kaqkunata.
Diosmi nin: “Ñoqan awqa vengakuqqa kani ”, nispa.
Ichaqa Diospa llaqtanpi ama mana allin ruwaykunapas kananpaqmi umallikunaqa Jehú hina mana manchakuspa ruwaq kananku.
Llapa iñiq t’aqapi kaqkunan decidisqa kashananchis, Diospa llaqtanmanta qarqosqa kaqkunamanta karunchakunanchispaq.
¿Imaraykun Jehú Diospa kamachisqanta hunt’arqan?
Chaytan yachanchis Jehú Jonadabman nisqanpi, nirqanmi: “Riysiway, hinan rikunki Señor Diosmanta sienteq kasqayta ”, nispa.
Jonadabqa chay nisqantan kasukurqan, Jehuq carretanman seqaqtintaq iskayninku Samaria llaqtaman rirqanku.
Chaypin ‘ Jehuqa q’otuyllawan yuyaykurqan Baal yupaychaqkunata wañuchinanpaq ’ (2 Rey.
10: 15 - 17, 19).
Jehun willachirqan ‘ huk hatun sacrificiota ’ Baalman haywananmanta (2 Rey.
10: 18, 19). Bibliamanta huk yachaq runan nin: “Allin yuyaymanasqa simikunawanmi rimarqan ”, nispa.
Chay textopi nisqan “‘ sacrificio ’ haywaymantaña rimashan chaypas, iñiymanta t’aqakuspa Dios contra kaqkuna ‘ wañuchiymantan ’ rimashallantaq ”.
Baal yupaychaqkuna llapallanku chaypi kananta munaspan, Jehuqa Baal yupaychana wasiman huñurqan, huknirayta p’achakunankupaqtaq kamachirqan.
Chaymi “Ruphachina sacrificiota haywayta tukuspa ” hina, Jehuqa 80 soldadonkunata kamachirqan Baal yupaychaqkunata wañuchinankupaq.
Chaymantapas Baal yupaychana wasita thunispan mana serviqman tukuchirqanku hisp’ana wasiman tukuchispa (2 Rey.
10: 20 - 27).
Askha runaq yawarnintaña Jehú hich’arqan chaypas, Biblian willan payqa mana manchakuq kaspa, Jezabelmanta familianmantapas Israel llaqta kacharichisqanta.
Chayta ruwananpaqqa rawrashaq sonqo, allinta decidikuq, mana manchakuqmi kanan karqan.
Bibliamanta huk diccionarion nin: “Chay ruwayqa manan facilchu karqan, ichaqa allintan kamachikuy chaskisqanta hunt’arqan.
Mana chhaynata ruwaqtinqa, manan Israel llaqtamanta chinkanmanchu karqan Baal yupaychay ” nispa.
Yaqapaschá ñoqanchispas mayninpi rikukunchis Jehú hina imatapas ruwanapaq.
¿Imatan ruwasunman Diospa cheqnisqanta ruwanapaq tentacionpi rikukuspa?
Mana chayman urmanapaqmi allinta decidikunanchis, usqhaylla mana manchakuspa.
Dios yupaychayninchispiqa manapunin hinallatachu qhawananchis Dios contra ruwaykunata.
KASUKUSHALLASUN DIOSPA KAMACHIKUYNINKUNATA
Jehuq qhepaman ruwasqantaqa manan qatikunanchischu.
Jehuqa Dan llaqtapipas Betel llaqtapipas kaq ‘ qori torokuna ’ yupaychaymantan “manapuni t’aqakurqanchu ” (2 Rey.
10: 29). ¿Imaynapin tukuy sonqonwan Diosta serviq idolokunata yupaychanman?
Yaqapaschá Jehuqa yuyaykurqan Israel llaqta Judá llaqtawan ama huñukunanpaq yupaychayninku hukniray kananta.
Chayraykun Israel llaqtapi ñawpaq reykuna hina, Judá llaqtamanta t’aqakurqan qori torokunata yupaychaspa.
Ichaqa chay ruwasqanmi rikuchirqan reyta churaqnin Jehová Diospi mana iñisqanta.
Diosqa allinpaqmi Jehuta qhawarirqan kamachisqanta usqhaylla hunt’asqanmanta.
Ichaqa Biblian nillantaq: “Jehuqa manan makillachu yuyarqan Israelpa Diosnin Señorpa kamachikuynin simita, manataq hunt’aqllapunichu karqan ”, nispa (2 Rey.
10: 30, 31).
Jehumanta yachaspaqa yaqapaschá llakikunchis imaynapi tukusqanmanta, ichaqa kaytan yachanchis: Diospaq hunt’aq sonqo kaspa paywan amigontin kashanallapaqqa kallpachakunanchismi.
Chaypaqmi Bibliata sapa p’unchay leenanchis, yuyaymanananchis, sonqonchismantapachataq paywan rimananchis.
Chhaynaqa, tukuy atisqanchista ruwasun Diospa lliw kamachikuyninkunata tukuy sonqowan kasukunanchispaq.
[4 paginapi recuadro]
Huk qelqakuna Jehumanta willan
Bibliata t’aqwiq wakin runakunan ninku: “Bibliaq willasqan wakin runakunaqa manachus kanmanchu karqan ”, nispa.
Ichaqa, ¿huk qelqakuna willanchu Jehumanta?
Ñawpa tiempo Asiria llaqtamanta arqueólogo runakuna t’aqwisqankupin kinsa kutita Jehupa sutinta tarirqanku.
Huk nin kaqpin rikukushan Jehuta otaq yaqapaschá paypa kamachinta rey Salmanasar III k’umuykukuspa impuesto pagashaqta.
Chaypin qelqasqa kashan: “Omripa (hu - um - ri) wawan Jehupa (ia - ú - a) impuesto pagasqan: paymantan chaskini qolqeta, qorita, saplu nisqa qorimanta p’ukuta, qorimanta suyt’u vasota, qorimanta lump’u vasokunata, wask’a qorikunata, estañota, reypa varanta hinallataq k’aspimanta puruhtu nisqata [imachus chay kasqanqa manan yachakunchu] ”, nispa.
Jehuqa manan ‘ Omripa wawanchu ’ karqan, ichaqa chhaynatan niqku Israel llaqtapi kamachikuqkunata, ¿imarayku?
Yaqapaschá Omrí allin reqsisqa kasqanrayku, chaymantapas paymi Samaria llaqtata hatarichirqan.
Salmanasar III nisqa reypa: ‘ Jehumanta impuestota chaskini ’ nisqanqa, manan sut’inchakunchu.
Chaykunan rikuchiwanchis Bibliaq willasqan runakunaqa cheqaqpuni kasqanta.
“Onqosqan kashani, ichaqa ¡manan wiñaypaqchu! ”
Khaynatan willakun Sara van der Monde
Runakunan niwanku: “Sara, misk’itan asikunki.
¿Imaraykun kusisqallapuni kanki? ”, nispa.
Ñoqaqa willanin sumaq suyakuyniyoq kasqayta.
Chaymi khaynata nini: “Onqosqan kashani, ichaqa ¡manan wiñaypaqchu! nispa.
PARÍS (Francia) llaqtapin nacerqani, 1974 watapi.
Mamayqa sasatan onqokuwasqa, chay qhepamantaq parálisis cerebral nisqa onqoyniyoq kasqayta tariwasqaku.
Sasatan makiykunatapas chakiykunatapas kuyuchisqani, rimasqaypas manas entiendekuqchu.
Chaymantapas ataque onqoymi hap’iwasqa, huk onqoykunapas ratollas hap’iwaq.
Iskay wataypi kashaqtiymi Australia nacionpi tarikuq Melbourne llaqtaman ripusqayku.
Iskay wata qhepamantaq taytay saqepuwarqanku mamaytawan.
Chhaynapi tarikuspaymi Diosman astawan asuykurqani.
Mamayqa Testigon karqan, huñunakuykunamanpas pusawaqmi, chaypin yacharqani Dios munakuwasqanta, ñoqapi interesakusqantapas.
Chaykunata reparasqay, mamaypa munakuwasqan kallpachawasqan iman yanapawarqan ama nishuta llakikunaypaq.
Mamayqa yachachiwallarqantaqmi Diosmanta mañakuyta.
Chay ruwayqa manan rimay hina sasachu, yuyayllaypin mañakuni chaymi mana kallpachakunaychu rimanaypaq.
Anchatan kusikuni Dios entiendewasqanmanta yuyayllaypiña otaq k’aku - k’akuta rimaspaña mañakuni chaypas (Sal.
65: 2).
Phisqa wataypi kashaytiymi parálisis onqoyniy astawan yapakurqan, chaymi purinaypaq yanapawaq aparatota necesitarqani.
Chaywanpas manan allintachu purirqani. 11 wataypiqa manan purirqaniñachu.
Chaymi camaymanta hatarinaypaq grúa nisqa maquinata necesitarqani motorniyoq sillayman tiyachiwananpaq.
Mayninpiqa llakikunin.
Ichaqa yuyarinin familiaypi kay niwasqankuta: “Ama llakikuychu mana ruway atisqaykimanta.
Atisqallaykita ruway ”.
Chhaynata yuyaykuspaymi atirqani caballopi sillaykuyta, botepi riyta, paseoman riyta, ch’in partekunapi carro manejaytapas.
Imakunachus ruway atisqaytan rikuchini pintaspa, siraspa, bordaspa, colchakunata ruwaspa, t’uruwan imaymanakunata ruwaspa ima.
Chhayna onqosqa kasqayraykun wakin runakuna niwarqanku ñoqallamanta decidikuspay mana Dios serviy atisqayta. 18 wataypi kashaqtiymi profesoray niwarqan wasiymanta ripunaypaq, mamaypa religionninta saqenaypaqpas.
Yanapawaytan munarqan huk ladopi tiyanaypaq.
Ñoqan ichaqa nirqani iñiyniyta mana hayk’aqpas saqenayta, kikiymanta imatapas ruwayta atispallay wasiymanta ripunaytapas.
Profesoraywan chay rimasqayku qhepallamanmi bautizakurqani Jehová Diospa testigon kanaypaq.
Iskay wata qhepamantaq huk wasiman tiyaq ripurqani, chaypiqa thakmi kani, atikusqanman hinan sapallay imatapas ruwani.
Casarakunaypaq qonqayllamanta niwan
Watakunaq pasasqanmanqa sasachakuypin iñiyniypi tarikurqani.
Huk kutinmi ñoqa hina onqosqa compañeroy niwarqan paywan casarakunaypaq, manan ima niyta atirqanichu.
Kusikurqanin chayta niwasqanwan, ñoqapas askha sipaskuna hinan casarakuyta munani.
Ichaqa manan kusisqachu kayman chhayna onqoyniyoqkama casarakuspaykuqa.
Chaymantapas huk religionniyoqmi karqan, imachus iñisqaykupas, ruway munasqaykupas manan kaqllachu karqan.
Chhaynaqa, ¿imaynatan kuska kawsayta atiykuman?
Ñoqaqa kasukuytan munarqani iñiqmasillawan casarakunapaq Diospa kamachisqanta.
Chaymi sumaqllata kutichirqani paywan mana casarakuy munasqayta.
Manan pesapakunichu chay decidisqaymanta.
Diospa prometesqan paraisopiqa kusisqan kawsasaq, chaymantaqa manan iskayyanichu (Sal. 145: 16; 2 Ped.
3: 13). Chay p’unchay chayamunankamaqa hunt’aq sonqon Diospaq kasaq, kusisqataq imaynapi tarikusqaywan kawsasaq.
May kusisqan suyakushani sillaymanta sayarispa, taruka hina phawanaypaq p’unchay chayamunanta.
Hinaspan nisaq: “Onqosqan karqani, ichaqa allinñan kashani, ¡wiñaypaqmi qhalilla kasaq! nispa.
Kaykunamanta yachachin
Enero - marzo 2012
¿Diospa castigonchu pacha chhaphchiykuna hukkunapas?
QALLARIYPI YACHACHIKUYKUNA
3 ¿Diospa castigonchu?
4 ¿Imaraykun nishu pacha chhaphchiy, lloqllakuna hukkunapas kan?
6 ¿Imatan ruwana pacha chhaphchiy otaq ima sasachakuypas kaqtin?
8 Pacha chhaphchiykuna hukkunapas chinkapuqtin
KAYKUNAQA KANPUNIN
17 Leeqkunan yachayta munanku: ¿Parlapayananchischu wawakunata warmi - qhari puñuymanta?
18 Diospa Siminmanta yachachikuykuna: ¿Imaynatan allin amigokunata akllasunman?
23 ¿Yacharqankichu?
26 Diospa Siminmanta yachachikuykuna: ¿Imaynapin allinninchispaq Diospa kamachikuyninkuna?
30 Wayna - sipaskunapaq: Rawrashaq hornomanta salvasqa kanku
10 ¿Allinchu Bibliaq nisqan?
11 Warmi - qhari puñuymanta 10 tapuykuna Biblian kutichin
15 ¿Imaraykun allinpuni Bibliaq kamachikuyninta kasukuy?
2011 watapi marzo killapin Japón llaqtapi sinchi pacha chhaphchiy hinallataq lamar qochaq phoqchirqamusqan qhepaman, huk allin reqsisqa político nirqan: “Sonqoymi nanawan chay sasachakuypi ñak’ariqkunamanta, ichaqa Diospa castigonchus hina chayqa ”, nispa.
2010 watapi enero killapi Haití nacionpi 220.000 runakuna pacha chhaphchiypi wañurqanku, chaymi televisionpi predicaq runa nirqan: “Saqrawan rimanakusqankuraykun chayqa sucederqan, chaymi Diosman kutirikunanku ”, nispa.
Manila llaqtapin (Filipinas) 79 runakuna sarunakuspa wañurqanku, chaymi huk católico cura nirqan: “Diosmi mana sienteq mana uyarikuq conciencianchisman chayayta munan ”, nispa.
Huk periódico willarqan: “Pachakmanta iskay chunka hukniyoq runakunan lloqllakunata, hatun wayrakunata hukkunatapas Diospa phiñakuyninta hina qhawarinku ”, nispa.
Chaykunan llaqtantinta sasachakuyman apan.
ÑAWPA tiempomantañan runakunaqa ninku: “Pacha chhaphchiykunawan, tutuka wayrakunawan lloqllakunawan hukkunapiwanmi Diosqa millay runakunata ñak’arichishan ”, nispa. 1755 watapi Lisboa llaqtapi pacha chhaphchiy, lamar qocha phoqchirisqan nina ruphaykuypi ima 60.000 runakuna wañurqanku.
Millonninpi runakunan tapukunku: “¿Dioschu ñak’arichishan millay runakunata chaykunata apamuspa? ” nispa.
Chaymi askha nacionkunapi runakuna ninku: “Diospa munayninmi chayqa ”, nispa.
Chaykunata yachaspan tapukunchis: “¿Runakunata ñak’arichinanpaqchu Dios chaykunata apamun?
Ñak’ariykunaq kasqan, ¿Diospa castigonchu? ” nispa.
Wakin runakunaqa Bibliapi kaq willakuykunata qhawarichispan Diosta tunpanku pacha chhaphchiykunawan, lloqllakunawan otaq hukkunawanpas runakuna castigasqanta (Génesis 7: 17 - 22; 18: 20; 19: 24, 25; Números 16: 31 - 35).
Ichaqa chaykunamanta yachaymi sut’inchawasun imaynatas Dios millay runakunata castigan chayta.
Ñawpaqtaqa manaraq castigashaspan willachirqan.
Iskaypitaq, Diosqa manan millay runakunawan allin runakunawan kuskataqa wañuchirqanchu.
Huchankumanta mana kutirikuqkunata willachisqanta mana uyarikuqkunatawanmi wañuchirqan.
Kinsapitaq, Diosqa salvarqanpunin mana huchayoqkunata (Génesis 7: 1, 23; 19: 15 - 17; Números 16: 23 - 27).
Manan Dioschu apamun pacha chhaphchiykunata lloqllakunataqa.
Chhaynaqa, ¿imarayku chaykuna yapakushan?
¿Imatan ruwasunman chhayna sasachakuypi tarikuspa?
¿Hayk’aqllapas tukukunqachu?
Qatimuqpi yachasun.
NOTICIAKUNAPIN pacha chhaphchiykuna lloqllakuna sucedesqanmanta astawan uyarikun.
Chaykunawanmi astawan runakuna ñak’arinku wañunkupas.
Bélgica nacionpi El Centro de Investigación sobre la Epidemiología de los Desastres nisqa willakun 2010 watallapi 373 pacha chhaphchiykuna, lloqllakuna hukkunapas sucedesqanta, chaykunapin 296.000 runakuna wañurqanku.
Watakunaq pasasqanman hinan chhayna sasachakuykuna astawan yapakamushan. 1975 watamanta 1999 watakaman yaqa 300 lloqllakuna, pacha chhaphchiykuna hukkunapas karqan. 2000 watamanta 2010 watakaman ichaqa 400 hinaman yapakurqan.
Yaqapaschá askha runakuna tapukunku: “¿Imaraykun kay tiempopi astawan yapakushan? ” nispa.
Chay ñak’ariykunatan ninku: “Diospa munayninmi ”, nispa, ichaqa manan cheqaqchu.
Diosqa manan huchayoqchu chaykunawan runakunaq ñak’arisqankumantaqa.
Biblian ichaqa willarqanña tiemponchiskunapi chhayna sasachakuykuna kananta.
Mateo 24: 7, 8 texton willarqanña: “Kallanqataqmi askha cheqaskunapi yarqaypas pacha chhaphchiykunapas.
Tukuy chaykunaqa nanay qallariyllaraqmi ”, nispa.
¿Imaraykun chaykunamanta Jesús rimarqanña? ¿Imatan chaykuna rikuchiwanchis?
Wiraqochanchis Jesustan tapurqanku: “Kay tiempopas p’uchukapunanpaqña kashaqtinqa, ¿imakunatan rikusaqku? ” nispa.
Chayta kutichispan willallarqantaq lloqllakuna, pacha chhaphchiykuna chaykunaman rikch’akuqkunapas kananta, chay qhepamanmi nillarqantaq: “Kaykuna hunt’akusqanta rikuspaykichisqa Diospa qhapaqsuyun qayllaykamushasqanta yachankichis ”, nispa.
Chaykuna sucedesqanmi rikuchiwanchis mosoq pacha asuykamushasqanta.
¿Pin otaq iman chay ñak’ariykunata paqarichin?
Yaqapaschá askha runakuna hina tapukunki: “Manataq Diosmantachu chaykuna hamun chayqa, ¿pin paqarichin otaq imaraykun kan? ”
nispa. Chaytaqa reparasun Bibliaq nisqanta entiendespallan, chaypin nin: ‘ Lliw kay pachan Saqraq munaychakusqan kashan ’, nispa.
Chay texton sut’ita rikuchin mana Dioschu chaykuna paqarichisqanta, mayninpi enemigon “Saqra ” paqarichin. Saqramanqa manan imapas qokunchu runakunaq wañusqanqa.
Paypa makinpitaqmi kay pacha kashan, chaymi llapa runakunata pay hina kanankupaq tanqan.
Biblian willarqan: “Tukukuy qaylla p’unchaykunataqa [...].
Runakunan kanqa paykuna kikinkuta munakuqkuna, qolqe sonqokuna, alabakuqkuna, hatunchakuqkuna ”, nispa.
Chay textoq nisqan hina, kay pachapi Saqraq tukuy imaymana ruwasqanwan millay kawsay paqarichisqanqa manan admirakunapaqchu.
Arí, paymi runakunata tanqan hallp’ata q’arunankupaq, chaywanmi huk runakunata sasachakuypi churan.
¿Imaynapin kay pachapi runakunaq ruwasqan sasachakuykunata apamun?
Naciones Unidas nisqan pachantinpi imaymana ñak’ariykuna kasqanmanta willan: “Runakunaqa lloqllakuna pacha chhaphchiykuna kasqanpin astawan tiyanku.
Chaymantapas sach’akuna, phusu otaq oqho pampakuna chinkasqanraykun astawan kay pachata qhellichakushan.
Hinaspapas runakunaq imaymana ruwasqanmi kay pachata q’oñirichishan, chaymi manaña tiemponpiñachu paramun, sinchitataqmi ruphaypas kan otaq sinchita chirin, lamarqochapas aswantan yapakushan ”, nispa.
“Runakunaq ruwasqanku ” nacionkunata qhapaqyachinña nispa ninku chaypas, allinnillankuta maskhaspan imaymanata munapayaspanku chaytaqa ruwanku.
Askha yachaysapa runakunan yachanku runakunaq ruwasqanku astawan kay pacha qhellichasqanta.
Hinaspapas imaymana ruwasqankuwanmi Saqrata yanapashanku kay pacha astawan qhellichakunanpaq.
Arí, askha lloqllakuna pacha chhaphchiykuna huk ñak’ariykunapas millay runakunaq causanpin rikhurimun.
Huk cheqaskunapitaq sinchi llakikunapaq hina sucederqan.
Yana alma runakunaq ruwayninkun kay pachata qhellichan, chaymantapas askha wakcha runakuna lloqllakuna pacha chhaphchiykuna hatun wayrakuna kasqanman astakunku chaypi tiyamunankupaq, chaykunan askha nacionpi ñak’ariykunata apamun.
Hukkunataq qonqaylla ima ñak’ariypipas tarikunku, Biblian nin: “Sapankan imaynapipas rikukunku ”, nispa (Eclesiastés 9: 11).
Chhaynaqa, ¿imatan ruwanayki chay hina ñak’ariykunapi tarikuqtiyki?
Qhawarisunchis imatan ruwasunman chayta. [5 paginapi foto] Askha runakunaq tiyasqanku [5 paginapi foto]
¿Imatan ruwana pacha chhaphchiy otaq ima sasachakuypas kaqtin?
Astawantaq pacha chhaphchiykuna, lloqllakuna, tutuka wayrakunapas yapakamushan chayqa, ¿imatan ruwasunman?
Chaykunataqa qatimuqpi yachasunchis. Ayqekunan.
Biblian nin: “Yuyayniyoqqa mana allin kaqtan reparan hinaspan pakakun, pisi yuyayniyoqkunan ichaqa pasallanku hinaspan k’irisqa rikukapunku ”, nispa (Proverbios 22: 3).
Chay yuyaychaytaqa kasukunallanchistaqmi lloqllakuna, pacha chhaphchiykuna, hatun wayrakunapas manaraq hatariqtin.
Sichus willakamunqaku: “Volcan t’oqyamunqa, tutuka wayra chayamunqaña otaq unu hunt’aykamunqa ”, nispa chayqa, allinchá kanman wasinchista otaq imanchistapas saqerparispa karuman ayqekuyqa, chhaynapi salvakunanchispaq.
Wakin runakunaqa sasachakuy cheqaskunamantan karuman ripunkuman.
Huk kamachikuqmi nirqan: “Pachantinpiqa pisi cheqaskunallapin pacha chhaphchiykuna hukkunapas kan, chaykunallapin qhepamanpas sucedenqa ”, nispa.
Chay cheqaskunaqa kanman lamar qocha qayllanpi otaq maypis sucedenpuni pacha chhaphchiykuna, lloqllakuna, hukkunapas chaypi otaq chaykunaq qayllanpi.
Sichus chay cheqaskunamanta karunchakuwaq chayqa, manañapaschá chay sasachakuykunapi tarikuwaqchu. ¿Imatan ñawpaqmanta ruwana?
Imaymanataña ruwawaq chaypas qonqayllan ima ñak’ariypipas tarikuwaq.
Ichaqa sichus ima ruwayta yachankiña chayqa chaymi yanapasunki.
Chayqa tupallantaqmi Proverbios 22: 3 textoq nisqanwan.
¿Ñachu mochilayki kanña?
Huk libroq nisqanman hina, hampikunata, botellapi unuta, mana ismuq mikhuykunata, documentokunata iman mochilapi churana.
Wasipi kaqkunatan yachachina imatas ruwananku ima sasachakuypas kaqtin.
Dioswan hukllachasqalla kay.
Chay ruwayqa imapi tarikuqtinchispas yanapawasunmi. Biblian Diosmanta nin: “Khuyapayakuq Yayan, tukuy imapi sonqochakuq Diostaq.
Diosmi tukuy llakikuyniykupi sonqochawanku ”, nispa.
Huk texton nillantaq: “Pisipaqkunata sonqochaq Diosmi ”, nispa.
Diosqa interesakunmi serviqninkuna imayna tarikusqankupi.
Munakuq kasqanraykun payqa imaymanawan kallpachawanchis. Hukninmi Diosmanta mañakuy.
Manan ñak’ariyninchista chinkachinanpaqchu mañakusun ichaqa mañakusunmanmi espiritunta chaymi yanapawasun Simin Qelqamanta sonqochaq textokunata yuyarinanchispaq, thakpi kananchispaqpas.
Kamachiq David hina nisunman: “Manchakuy wañuy llanthu wayq’onta purispaypas, manan ima mana allintapas manchakunichu ñoqawan qan kashasqaykirayku, tawnaykin hark’aykuwan, varaykin waqaychawan ”, nispa (Salmo 23: 4)
Iñiqmasikunaq yanapaynin.
Ñawpa tiempopin profeta Ágabo sutiyoq cristiano rimarqan “kay pachapi manchay yarqay kananmanta ”.
“Chay yarqaymi Roma rey Claudio tiemponpi hunt’akurqan ”, Judea llaqtapi cristianokunatapas muchuchirqanmi.
Chayta yachaspan huk llaqtapi tiyaq cristianokuna “sapankanku imachus kapusqanman hina wawqe - panakunaman yanapayta apachinankupaq rimanakurqanku ”.
Chaytan munakuyniyoq kasqankurayku apachirqanku.
Kunanpas Diospa kamachinkunaqa kaqllatataqmi ruwanku ima sasachakuy kaqtinpas.
Jehová Diospa Testigonkunaqa paykuna pura yanapanakusqankuraykun reqsisqa kanku. 2010 watapi 27 febrero killapi Chile nacionpi pacha chhaphchiy kaqtinmi, iñiqmasikuna yanaparqankupacha.
Karlaq wasintan unu millp’urqapusqa, paymi nin: “Paqaristinmi huk llaqtakunamanta iñiqmasikuna hamurqanku yanapawaqniyku.
Jehová Diosmi paykunawan sonqochawarqanku.
Diospa munasqan waqaychasqataq sientekurqani ”, nispa.
Chayta qhawarispan mana iñiq abuelon nirqan: “¡Iglesiaypiqa manan hayk’aqpas chaytaqa rikurqanichu! ”
nispa. Chaymi Testigokunawan Bibliamanta estudiayta qallarirqan.
Sasachaykunapi tarikuqtinchisqa Diosta munakuq runakunawan kasqanchismi anchata kallpachawanchis.
Chhayna kaqtinpas, ¿hayk’aqllapas lloqllakuna, pacha chhaphchiykuna, manchay wayrakuna, huk sasachakuykunapas tukukunqachu?
Qhawarisun Bibliaq nisqanta. [6 paginapi foto]
¿Preparasqachu mochilayki kashan ima necesitasqaykita apanaykipaq? [7 paginapi foto]
“Diospa munasqan waqaychasqataq sientekurqani ”
Pacha chhaphchiykuna hukkunapas chinkapuqtin
SICHUS pipas ninman: “Manañan ima sasachakuypas kapunqañachu ”, nispa chayri, ¿ima niwaqmi?
Yaqapaschá niwaq: “Musphashankichu ”,“ manan tukukunmanchu ” otaq “locoyapushankichá chayta ninaykipaqqa ”, nispa.
Yaqapaschá manchay wayrakuna, lamar - qocha llaqtakunata apasqan, lloqllakuna, pacha chhaphchiykunapas mana hayk’aq tukukunanpaq yuyaykunchis, chaykunan ichaqa chinkapunqa.
Manan runachu chaykunata chinkachinqa, runaqa manan yachanchu kay Pacha imayna kamasqa kasqanta nitaq atiyniyoqchu manchay wayrallatapas upallachinanpaq.
Yachayniyoq Salomón nisqan hina: “Diospa lliw ruwasqanta rikurqani.
Manan pipas kay pachapi Diospa ruwasqanta entiendeyta atinchu.
Runaqa sinchitaña maskhanqa chaypas, manan chayta tarinqachu.
Yachayniyoqña ninqa: Chaytaqa yachanin nispa chaypas, manapunin chaytaqa entiendenqachu ”, nispa (Eclesiastés 8: 17).
Manataq wayrallatapas runakunaqa upallachiyta atinkuchu chayqa, ¿pin pacha chhaphchiykunata hukkunatapas chinkachinqa?
Kamaqnillanchismi, chaytan Biblia willan.
Paymi tukuyta kamarqan: mayukunata, lamar - qochata, phuyukunata unutapas (Eclesiastés 1: 7).
Diosqa tukuy atiyniyoqmi, manan runakuna hinachu.
Profeta Jeremiasmi Diosmanta nirqan: “¡Ay, Apu Señor Diosnilláy!
Qanmi hatun atiyniyoq kallpaykiwan hanaq pachata kay pachatawan kamarqanki.
Qanpaqqa manataqmi imapas sasaqa kanchu ”, nispa (Jeremías 32: 17).
Chaymi tukuy Kamaq hina paylla runakunata sumaq thakpi kawsachinqa (Salmo 37: 11; 115: 16).
Chhaynaqa, ¿imaynatan Dios chaykunata chinkachinqa?
Ñawpaqpi yachasqanchis hina, chaykuna rikusqanchisqa ‘ kay tiempo p’uchukapunanpaqña ’ kashasqantan rikuchiwanchis.
Jesusmi nirqan: “Kaykuna hunt’akusqanta rikuspaykichisqa Diospa qhapaqsuyun qayllaykamushasqanta yachankichis ”, nispa.
Diospa Gobiernon kay pachata kamachiqtinqa manañan pacha chhaphchiykuna, lloqllakuna hukkunapas kanqañachu.
Jehová Diosña chaykunata pay kikin tukuchinanpaq atiyniyoq chaypas, Churin Jesucristotan kamachirqan chayta tukuchinanpaq, paymantan profeta Daniel nirqan: “Paymi kamachikuy atiyta chaskirqan, qhapaqchasqan karqan, rey kananpaq churasqan karqan, llapa llaqtakunan, hatun suyukunan, ima rimaytaña rimaqkunapas payta servinanku karqan ”, nispa (Daniel 7: 14).
Diospa wawan Jesucriston atiyta chaskirqan pachantinta sumaqman tukuchinanpaq, chhaynapi mana imatapas manchakuspa tiyananchispaq.
Kay pachapi kashaspan pisillapi rikuchirqan lamar qochata, wayrata ima kamachisqanta.
Huk kutinmi Galilea lamar qochapi kashaqtin “manchay sinchi wayra wayramurqan, chaymi unuqa boteman qhellakuspa hunt’aykusharqanña ”.
Qatikuqninkunan mancharikurqanku chaymi Jesuspa yanapayninta mañakurqanku.
¿Imatan pay ruwarqan?
Qochatan nirqan: “¡Samp’ayay!
¡Upallay! ”
nispa. Hinan ‘ wayraqa thanirqapurqan, [...] thaktaq kapurqan ’.
Chayta rikuspan paykunaqa ninakurqanku: “¿Pitaq kayri, chaytaq wayrapas, qochapas kasun? ” nispa.
Tiempoq pasasqanmantaq Jesusqa hanaq pachaman ripurqan chaymantataq atiyta kamachiytawan chaskirqan.
Kunantaq Diospa Gobiernonmanta Reyña kaspa runaq llapa ñak’ariyninta chinkachinqa, chhaynapi thak mana imata manchakuspa tiyanankupaq.
Ichaqa, yacharqanchismi yaqa llapa sasachakuykuna pacha chhaphchiykuna hukkunapas millay runakunaq kawsanpi kasqanta.
¿Imatan Diospa Gobiernon paykunawan ruwanqa?
Biblian nin: ‘ Señor Jesusmi hanaq pachamanta atiyniyoq angelninkunawan nina rawray chawpipi rikhurimunqa. [Hinaspan] payqa Diosta mana reqsiqkunata, Señorninchis Jesucristoq allin willakuyninkunatapas mana kasukuqkunatawan muchuchinqa ’, nispa.
Arí, ‘ paymi kay pacha waqllichiqkunata [tukuchiqkunata] wañuchinqa ’.
Chaymantataq “Reykunaq Reynin ” Jesucristo kay pachapi imapas sucedesqanta controlanqa.
Cristo kamachispaqa llapantan sumaqman tukuchinqa, manañan kanqañachu manchay wayrakuna, lloqllakuna pacha chhaphchiykunapas.
Ruphayta chirita iman controlanqa sumaq hallp’a kananpaq, ch’akiriy tiempopas paray tiempopas runaq allinninpaqmi kanqa.
Chhaynapin hunt’akunqa llaqtanman Jehová Diospa prometesqan, nirqanmi: “Ñoqan tiemponpi parachimpusqaykichis, hinan hallp’aqa ruruchinqa, sach’akunapas rurunqa ”, nispa (Levítico 26: 4).
Diospa Gobiernonpi tiyaqkunaqa wasita hatarichispan manaña manchakunqakuñachu pacha chhaphchiy, lloqlla otaq hukkunapas thuninanmanta. Biblian prometen: “Wasitan wasichanqaku, hinaspan chaykunapi tiyanqaku, uvastan plantanqaku, chaypa rurusqantan mikhunqaku ”, nispa (Isaías 65: 21). ¿Imatan ruwawaq?
Qanpas wakin runakuna hinachá pacha chhaphchiykuna, lloqllakuna huk sasachakuykunapas mana kananpi tiyayta munashanki.
Chhaynaqa, ¿imatan ruwawaq chaypi tiyanaykipaq?
Diosta ‘ mana reqsiqkuna ’ ‘ allin willakuyninkunata mana kasukuqkunapas ’ manataq chaypi tiyanqakuchu chayqa, usqhayllan yachananchis imas Diospa munaynin kasqanta, imaynatas yanapakusunman kay pachata kamachinanpi chaytapas.
Payqa munanmi payta reqsinanchista Gobiernonmanta allin willakuykunata uyarinanchistapas.
Chaypaqqa Bibliatan estudiananchis, chaypin yachachiwasun imakunatawan ruwananchis sumaq pachapi tiyanapaq chayta.
Jehová Diospa testigonkunatan maskhawaq Bibliamanta astawan yachachisunaykipaq.
Sichus kallpachakunki Diosta astawan reqsinaykipaq kasukunaykipaq chayqa, kay texton qanpi hunt’akunqa, “uyariwaqniymi ichaqa mana imanasqalla tiyanqa, mana imatapas manchakuspalla kawsanqa ” (Proverbios 1: 33).
Diospa Siminmanta yachachikuykuna
¿Imaynatan allin amigokunata akllasunman?
Kaypin Bibliaykiwan tapukuyniykikunaman kutichiykunata tarinki.
Munaqtiykiqa Jehová Diospa testigonkunan yanapasunkiman kay tapuykunata t’aqwinaykipaq.
¿Imaraykun allin yuyaywan amigonchiskunata akllananchis?
Yaqa llapanchismi runakunawan kuska kayta munanchis chaymi paykuna hina kanchis.
Chhaynaqa, amigonchiskunaq imachus ruwasqankun sonqonchispi saphichakun, chaymi imayna amigokuna akllasqanchiswan rikuchisun imayna runa kasqanchista.
(Leey Proverbios 4: 23; 13: 20.)
Bibliamanta huk libro qelqaq Davidpas allin yuyaywanmi amigokunata akllarqan, chaymi yanaparqan Diospaq hunt’aq kananpaq (Salmo 26: 4, 5, 11, 12).
Jonatanmi amigon karqan, paymi Diospi confiananpaq yanaparqan.
(Leey 1 Samuel 23: 16 - 18.)
¿Imaynapin Diospa amigon kasunman?
Jehová Dios Tukuy atiyniyoqña chaypas, atisunmanmi amigon kayta.
¿Imarayku? Payqa kasukuqmi karqan confiarqantaq (Génesis 22: 2, 9 - 12; Santiago 2: 21 - 23).
Sichus ñoqanchispas Jehová Diospi confiasun paypa munasqantataq ruwasun chayqa, atisunmi amigon kayta.
(Leey Salmo 15: 1, 2.)
¿Imaynatan allin amigokuna yanapawanchis?
Allin amigokunaqa allin kaqta ruwananchispaqmi yanapawanchis (Proverbios 17: 17; 18: 24).
Davidpa amigon Jonatanqa 30 wata kurakninmi karqan, payqa qhepaman rey kananpaqmi akllasqaña karqan. Diosmi ichaqa Davidta rey kananpaq akllarqan, Jonatantaq yanaparqan.
Diosta munakuq kaqtinkuqa yanapawasunmi allin runa kananchispaq.
(Leey 1 Corintios 15: 33.)
Jehová Diospa testigonkunaq huñunakunanku wasipin allin amigokunata tariwaq, paykunan qan hina allin kaqta ruwanankupaq kallpachakunku.
Paykunawan huñukuymi yanapasunki Diosta kusichinaykipaq. (Leey Hebreos 10: 24, 25.)
Mayninpiqa Diosta munakuq amigonchiskunapas mana allin kaqtan ruwankuman.
Chhayna kaqtinqa manan usqhayllachu phiñakunanchis (Eclesiastés 7: 9, 20 - 22).
Diospa Simin qelqan kallpachawanchis iñiqmasinchiskunata pampachananchispaq.
(Leey Colosenses 3: 13.)
¿Imatan ruwawaq amigoykikuna Diospa amigon kanaykita mana munaqtinku?
Askha runakunan Biblia estudiayta qallariqtinku amigonkuna hark’anku. Yaqapaschá mana entiendenkuchu Bibliapi yuyaychaykunata ima suyakuytas qon chaytapas.
Chhayna kaqtinqa willawaqmi imachus yachasqaykimanta.
(Leey Colosenses 4: 6.)
Chaymantapas yaqapaschá amigoykikuna burlakunqaku allin willakuykunata willasqaykimanta.
Hukkunataq asipayasunkiku allin kaqta ruwanaykipaq kallpachakusqaykimanta.
Chhayna kaqtinqa, akllanaykin pikunas amigoyki kanqa, Dioschu icha paykunachu chayta.
Sichus Diosta amigoykipaq akllakunki chayqa allin kaqtan ruwashanki. (Leey Santiago 4: 4, 8.)
Astawan yachayta munanki chayqa ¿Imatapunin Biblia yachachin? nisqa librota qhaway 12, 19 capitulokunata, chaytaqa Jehová Diospa testigonkunan ruwan.
Kaykunamanta yachachin
15 de diciembre 2011
Huñunakuypi Estudianapaq
KAY YACHACHIKUYKUNAN KASHAN:
30 de enero 2012 – 5 de febrero 2012
Allin ruwasqallankuta qatikusun
8 PÁGINA
61, 57 TAKIKUNA
6 - 12 de febrero 2012
Diospa espiritun pusariwananchistan necesitanchis
13 PÁGINA
71, 63 TAKIKUNA
13 - 19 de febrero 2012
Ñawpaqpi espirituwan pusachikuq runakuna
18 PÁGINA
81, 51 TAKIKUNA
20 - 26 de febrero 2012
Qallariy siglopi kay tiempopipas espirituwan pusachikuqkuna
22 PÁGINA
69, 122 TAKIKUNA
¿Imakunamantan rimashan?
1 YACHACHIKUY 8 - 12 PAGINAKAMA
Bibliapi tarikuq wakin runakunaqa mana allinkunatan ruwarqanku chaykunataqa manan qatikunanchischu, ichaqa ruwallarqankutaqmi qatikunapaq hina allin ruwaykunatapas.
Salomonmi chhayna karqan, paymantan kay estudiopi yachasunchis.
¿Ima ruwasqanmi allinninchispaq kanman?
2 YACHACHIKUY 13 - 17 PAGINAKAMA
Kay millay pachapi pusawananchispaqmi huk atiyniyoq kallpa kan. ¿Iman chay atiy?
¿Imaraykun pusachikunanchis? ¿Imatan ruwananchis chay kallpa pusawananchispaq?
3, 4 YACHACHIKUYKUNA 18 - 26 PAGINAKAMA
Ñawpa tiempopin Dios santo espiritunta askha serviqninkunaman qorqan, chaymantan kay estudiopi yachasunchis.
¿Imaynatan chay kallpa yanaparqan serviqninkunata?
Kay estudion yanapawasun tukuy kallpanchiswan Diosta servishanallapaq.
3 Allinmi karqan cambiokunaman yachakuy
27 Kusisqalla kashay onqosqaña kaspapas
31 ¿Yuyashankichu?
32 2011 Qhawaq revistapi yachachikuykuna
Diospa espiritun pusariwananchistan necesitanchis
‘ Qanmi Diosniyqa kanki, [...] espirituyki sumaq ñanninta pusawachun. ’ (SAL.
143: 10.)
¿Imaynapin huk imán metal cosaskunata aysaykun?
¿HAYK’AQLLAPAS huk agujata imán nisqaq ladonman churarqankichu?
Kaq ratun agujaqa imanman k’askan.
¿Imaraykun chay suceden? Imankunapiqa mana rikuna fuerza otaq kallpan kashan, chaytaq metal cosaskunata aysaykun.
Unay tiempoñan runakunaqa imanta utilizanku metal cosaskunata maskhanankupaq.
2, 3. a) ¿Ima atiyniyoq kallpatan Dios utilizarqan waranqa - waranqa watakuna ñawpaq?
b) ¿Imaynapin yachanchis santo espíritu pusariwananchista?
Ichaqa kanmi huk mana rikuna aswan importante kallpa kawsayninchispi pusariwananchispaq.
¿Iman chay?
Biblian qallariyninpi willashan.
Waranqa - waranqa watakuna ñawpaqta Diospa ruwasqanmantan Génesis libro nin: “Qallariypin Diosqa hanaq pachata kay pachatawan kamarqan ”, nispa.
Chay qhepamantaq willan imawanchus chay ruwasqanta, ninmi: ‘ Diospa espiritunmi unu patapi muyusharqan ’, nispa (Gén. 1: 1, 2).
¿Iman chaypi kasharqan?
Santo espiritun, chay kallpawanmi tukuy imapas kamasqa karqan.
Arí, ñoqanchismanpas chay kallpawanmi Dios kawsayta qowarqanchis (Job 33: 4; Sal.
104: 30).
Ichaqa manan chayllatachu yachananchis santo espiritumanta. Chay espirituqa hukniraykunamantapas yanapawasunmanmi.
Diospa Churinpunin chayta willarqan, discipulonkunatan nirqan: “Espíritu hamuspanmi [...] tukuy cheqaqkaqta yachachisunkichis ”, nispa.
Ichaqa, ¿iman santo espíritu, imaynapin allinninchispaq kanman chaywan pusachikuy?
¿Imataq santo espirituri?
4, 5. a) ¿Imaynapin Trinidadpi creeqkuna pantasqata yuyaykunku santo espiritumanta?
b) ¿Imaynatan sut’inchawaq santo espíritu imachus kasqanta?
Predicaspaqa askha runakunatan tarinchis Trinidadpi creeqkunata. Chaypi creesqankuman hinan paykunaqa pantasqata ninku: “Taytapas, Churipas, santo espiritupas kaqllan kanku ”, nispa.
Chay yachachikuyman hinan, askha Biblia t’ikraqkuna chay rimayta hatun letrakunawan qelqanku: Santo Espíritu, nispa.
Ichaqa griego rimaymanta profesor Joan F. Mira, 2006 watapi Evangeliokunata, Hechos, Apocalipsis qelqakunata lloqsichimurqan t’ikrasqata, chaypin chay rimayta huch’uy letrakunawan qelqarqan: santo espíritu, nispa.
Willarqantaq Bibliaqa mana Diosta hinachu santo espirituta rikuchisqanta.
Chhaynaqa, ¿imataq santo espirituri?
Traducción del Nuevo Mundo de las Santas Escrituras (con referencias) nisqa Biblian huk notapi Génesis 1: 2 textopi hebreo rimaypi rú·aj simita khaynata t’ikran: “Espíritu nispan rú·aj simitaqa t’ikrakun, ichaqa t’ikrakullantaqmi wayra nispa, otaq huk simikunawan mana rikuna kallpa kasqanta willananpaq ”, (tupachiy nota nisqakunata Génesis 3: 8; 8: 1).
Wayrataqa manan rikunchischu, ichaqa reparanchismi atiyniyoq kasqanta, chhaynallataqmi santo espiritupas mana rikukuq, ichaqa reparasunmanmi atiyniyoq kasqanta.
Chayqa Diospa kallpanmi, chaytan cosaskunaman otaq runakunaman qon munayninta hunt’ananpaq.
¿Mana creeyta atinapaq hinachu chay kallpa tukuy atiyniyoq ch’uya Diosmanta hamusqan?
Manan (leey Isaías 40: 12, 13).
¿Imatan David valekurqan Diosmanta?
Diosqa santo espiritunwanmi yanapawanchis kawsayninchispi pusawananchispaq.
Chaytan Davidman prometerqan, nirqanmi: “Ñoqan yuyaychasqayki, ñoqan maynin purinayki ñanta yachachisqayki ”, nispa (Sal. 32: 8).
Ichaqa, ¿munarqanchu David Dioswan pusachikuyta?
Arí, chaymi valekurqan: ‘ Qanmi Diosniyqa kanki, chayrayku, munayniyki ruwayta yachachiway, allin espirituyki sumaq ñanninta pusawachun ’, nispa (Sal.
143: 10).
Ñoqanchispas chhaynatan munananchis Diospa espiritunwan pusachikuyta.
¿Imaraykun necesitanchis?
Yachasunchis tawa razonkunata.
Necesitanchismi Dios pusawananchista
7, 8. a) ¿Imaraykun necesitanchis kawsayninchispi Dios pusawananchista?
b) ¿Ima ejemplon rikuchin kay millay pachapi Dioswan mana yanapachikuspa kawsay mana yuyayniyoq kay kasqanta?
Ñawpaq kaq razonqa, Diospa espiritun kawsayninchispi pusawananchistan necesitanchis, manan chaytaqa ñoqallanchismanta atisunmanchu.
Pusay nisqa simiqa “ñanta rikuchiy, yuyaychay ” ninanmi (Diccionario Anaya de la Lengua).
Runaqa manan Diospa mana yanapasqallan kawsananchispaqchu kamasqa karqanchis, astawanqa huchayoq kasqanchisraykun chayta ruwayta mana atinchischu.
Jeremiasmi nirqan: “Señor Diosníy, yachanin, manan runaq munayninchu imayna kananpaqpas, runaqa manan yachakunchu imayna kanantapas ”, nispa (Jer.
10: 23).
Chaymantapas, Diosqa willallarqantaqmi sonqonchis pantaq kasqanrayku yanapaynin necesitasqanchista, nirqanmi: “Runaq sonqonqa tukuy imamantapas aswan q’otukuqmi, millay ruwaqtaq kanpas, ¿pitaq chay sonqotari reqsinman? ”, nispa (Jer.
17: 9; Mat.
15: 19).
Kaypi yuyaykusun, huk runa paseoman lloqsispan mana reqsisqan ch’inneq cheqasman haykun, manataqmi mapatapas apanchu.
Sichus astawan haykunman chay cheqasta mana reqsiq runawan, manataq apanmanchu brújula nisqatapas chayqa, mana allin yuyaywanmi ruwashanman.
Chhayna ch’in cheqaskunapi mana imayna puriyta yachanchu chayqa, kawsaynintapas chinkachinmanmi. Chhaynallataqmi suceden Dioswan mana yanapachikuspa kay millay pachapi yuyaykusqanman hinalla kawsaq runawanpas.
Kay pachapi Dioswan mana pusachikuspa kawsayqa wañuymanmi apawasunman, chaymi David hina Diosta rogakunanchis: “Diosníy, ñanniykikunata rikuchiway, purinaykikunatapas yachachiway ”, nispa (Sal. 25: 4; 23: 3).
¿Imaynatan Diospa ñanninpi pusachikusunman?
17 paginapi rikukusqan hina, ¿imaynatan Diospa santo espiritun yanapawanchis kawsayninchispi?
K’umuykukuq kasun Diospipas confiasun chayqa, paymi santo espiritunta qowasun mana manchakuspa allinta kawsananchispaq.
Ichaqa, ¿imaynatan chay kallpa yanapawasun?
Jesusmi discipulonkunata nirqan: ‘ Kallpachaq santo espiritutan Yaya sutiypi kachamunqa, paymi tukuy imaymanata yachachisunkichis, yuyarichisunkichistaqmi tukuy imakunatachus qankunaman nisqaytapas ’, nispa.
Sapa kutillan Diospa yanapayninta mañakunanchis Bibliatapas estudiananchis, chaypin kashan Cristoq yachachikuyninkuna. Chhaynapin santo espíritu yanapawasun Diospa allin t’aqwina yachachikuyninkunata entiendenanchispaq, ahinapitaq kamachikuyninkunata kasukusun.
Chaymantapas, cristiano kawsayninchispi imapas cambiaqtinqa santo espiritun yanapawasun imachus ruwananchispaq.
Yuyarichiwasunmi Diospa kamachikuyninkuna estudiasqanchista kawsayninchispi yanapachikunapaq.
Jesús espirituwan pusachikurqan
10, 11.
¿Imatan Jesús anchata munarqan, imaynatan santo espíritu yanaparqan?
Diosqa santo espiritunwanmi sapan Churinta pusarqan, chaymi iskay kaq razón ñoqanchispas chayta necesitananchispaq.
Manaraq kay pachaman hamushaspan Jesusqa yacharqanña kay profeciata: ‘ Señor Diospa espiritunmi mana p’itiyta paywan kashanqa, ahinapin yachayniyoq allin yuyayniyoq kanqa, payqa kusa yuyaykuqmi allin kallpayoqmi kanqa, Señor Diospa munaynintan reqsinqa, paytan manchakunqa ’ (Isa. 11: 2).
Anchatachá payqa munarqan santo espirituq yanapayninta, chhaynapi kay pachapi kaspa imaymana sasachakuykuna atipananpaq.
Jesusqa rikurqanmi Diospa prometesqan hunt’asqanta.
Evangelio qelqakuna willan bautizakusqan qhepata imachus sucedesqanta: ‘ Jesusmi santo espirituwan hunt’a, Jordán mayumanta kutimpurqan, hinan ch’inneqman espíritu pusarqan ’.
Chaypin payqa ayunarqan, Diosmanta mañakurqan, yuyaymanarqan, yaqapaschá chaypi kamachikuykunata qospa Diosqa prepararqan imachus ruwananta hunt’ananpaq.
Diospa espiritunqa Jesuspa yuyayninpi, sonqonpin kasharqan yuyaykusqanpi decidisqanpi yanapananpaq.
Chaymi payqa yacharqan imachus ruwayta, Diospa munayninman hinataq kawsarqan.
¿Imaraykun Diosmanta mañakunanchispuni espiritun pusawananchispaq?
Jesusqa entienderqanmi santo espirituq yanapaynin kawsayninpi ancha importante kasqanta, chaymi discipulonkunaman willarqan Diosmanta espiritunta mañakuy, chaywan pusachikuypas necesario kasqanta (leey Lucas 11: 9 - 13).
¿Imaraykun chayta ruwananchispuni?
Diosqa chay atiyninwanmi yuyayninchista cambianman Cristoq hina kananpaq.
Espiritunwan kawsayninchispi pusachikuspaqa Cristo hinan yuyaykusun, kallpachakusuntaq pay hina kawsanapaq.
Kay pacha espiritumanta cuidakuna ¿Iman kay pacha espíritu?
¿Imapin rikukunqaku chay espirituwan pusachikuqkuna?
Santo espirituqa yanapawallanchistaqmi yaqa llapa runapi kaq mana allin espíritu waqllichiwananchismanta.
Chaymi kinsa kaq razón Diospa espiritunta necesitananchispaq.
Kay pacha runakunapiqa huk atiyniyoq kallpan kashan, chay kallpan tanqan Diospa espiritunpa contranpi ruwanankupaq.
Cristo hina yuyaykunankupaq yanapananmantaqa, kallpachanmi kay pachata kamachiq Saqra hina yuyaykunankupaq ruwanankupaqwan (leey Efesios 2: 1 - 3; Tito 3: 3).
Chay espirituwan pusachikuspa aychaq munasqanman hina ruwaqkunaqa mana allinkunapin tarikunqaku.
Manataqmi haykunqakuchu Diospa Reinonman.
14, 15.
¿Imaynatan atipasun kay pachaq espiritunta?
Diosqa imaymanatan qowanchis chay espirituta atipananchispaq.
Chayraykun Pablo yuyaycharqan: “[Diospi] kallpachakuychis paypa atiyniyoq kallpanwan [...] mana allin p’unchaypi allinta tupapakunaykichispaq ”, nispa.
Espiritunwanmi Diosqa kallpachawanchis Saqraq trampankunaman ama urmananaq.
Kay pacha espíritu atiyniyoq kaspa pantachiytaña munawasunman chaypas, manan waqllichiwasunchu Diospa espiritun aswan atiyniyoq kaspa yanapawasqanchisrayku.
Cristiano kaymanta t’aqakuqkunamanta rimaspan Pedro nirqan: “Cheqaq ñanmanta waqllispan chinkapunku ”, nispa.
¡Anchatan agradecekunchis ‘ mana kay pacha espiritutachu chaskisqanchismanta, aswanpas Diosmanta kaq espirituta ’!
Sichus dejallasun Diospa espiritun ñoqanchispi kananta, Dioswantaq yanapachikusun chayqa, allin ñanllantan purisun kay millay pachaq espirituntataq atipasun.
Santo espirituqa allintan rurun
¿Imakunatan santo espíritu ñoqanchispi rurun?
Diospa espiritunqa allinkunatan ñoqanchispi rurun, chaymi tawa kaq razón chay espirituta necesitananchispaq (leey Gálatas 5: 22, 23).
¿Mayqen cristianotaq mana munanmanchu munakuyta, q’ochukuyta, llamp’u sonqo kaytapas kawsayninpi rikuchiyta?
¿Pipaqtaq mana necesariochu kanman pacienciayoq - kayta, sumaq sonqo - kayta, allin runa - kayta kawsayninpi rikuchiy?
¿Pitaq mana kallpachakunanchu iñiyta, llamp’u sonqo - kayta, cuerpo kamachiq kaytapas wiñachinapaq?
Santo espirituq rurusqanqa yanapawanchismi allin runa kananchispaq, chayqa familianchispa iñiqmasinchiskunaq allinninpaqmi.
Mana p’itiytan chaytaqa ñoqanchispi wiñachishanallanchis, atisunmanmi kawsayninchispi aswan allin runa kayta.
¿Imaynatan astawan espirituq rurunta ñoqanchispi wiñachisunman?
Tapukunanchismi: “¿Rikuchinchu rimasqay ruwasqaypas santo espirituwan pusachikusqayta, kawsayniypi rurusqantapas? ”, nispa.
Yaqapaschá wakillanpipas allinyananchis kashan. Chhayna kaqtinqa, ¿imatan ruwananchis?
Diospa espiritunwanmi yanapachikunanchis allinyananchispaq. ¿Imaynata?
Bibliata qelqanchiskunata estudiaspan yuyaymanananchis kawsayninchispi imayna yanapachikunanchispaq, kallpachakunanchistaq aswan allinta rurunanchispaq.
* Ñoqanchistapas iñiqmasinchiskunatapas imaynatachus espíritu yanapawasqanchista qhawarispan entiendenchis, imarayku chaywan pusachikuy ancha importante kasqanta.
¿Pusachikushanchischu Diospa espiritunwan?
¿Imaynatan Jesús chaskikurqan santo espirituq yanapayninta?
Chayraykun payqa allinta yacharqan Hallp’api kaq magnetismo nisqamanta, chay kallpan runakunata yanapan brujulawan orientakunankupaq (Pro. 8: 30; Juan 1: 3).
Bibliaqa manan willanchu Jesús kay pachapi kashaspa chay kallpawan orientakusqanta.
Ichaqa willanmi kawsayninpi santo espíritu sinchi atiyniyoq kasqanta reparasqanta.
Payqa munaqmi yanapananta chaymi imatapas ruwananpaq kallpachaqtinqa usqhaylla ruwaq.
¿Chhaynatachu ñoqanchispas ruwanchis?
¿Imatan ruwananchis santo espíritu kawsayninchispi pusariwananchispaq?
Espirituwan tukuy kawsayninkupi pusachikuy munaqkunatan chay kallpaqa yanapan.
¿Imatan ruwananchis yanapawananchispaq allin ñanninta pusawananchispaqpas?
Sapa kutillan Diosmanta mañakunanchis espiritunta qowananchispaq, chaywan pusawananchispaqpas (leey Efesios 3: 14 - 16).
Chaymantataq mañakusqanchisman hina ruwananchis, chaypaqmi Bibliapi yuyaychaykunata maskhananchis, chayqa santo espirituq yanapayninwanmi qelqakurqan.
Kasukunanchismi Bibliapi kamachikuykunata, pusachikunanchistaqmi santo espirituwan.
Arí, kawsayninchispiqa rikuchisunpuni Diospa pusariwananchispi confiasqanchista, payllan yanapawasun kay millay pachapi allinta purinanchispaq.
Qallariyninpin khaynata willan: “II siglopi otaq III siglopi Bibliata leeqkunaqa manan yuyaykullarqankupaschu chay [...] espirituqa Dios kasqanta, Taytamantapas Churimantapas hukniray kasqanta, chaytaqa Trinidadpi creeqkunallan yuyaykunku, chay tiempopiqa manaraqmi chay creencia karqanchu ”, nispa.
Astawan yachanaykipaq kay revistakunata qhaway: w07 1 / 8 10 - 14; w03 - S 15 / 1 11; w02 - S 15 / 1 17; w95 - S 15 / 1 16; w01 - S 1 / 11 14 - 15; w03 - S 1 / 7 6; w01 - S 1 / 1 22; w03 - S 1 / 4 15, 19 - 20; w03 - S 15 / 10 14.
¿Imakunatan yacharqanchis?
• ¿Imaynatan santo espíritu kawsayninchispi yanapawanchis?
• ¿Ima tawa razonkunaraykun Diospa espiritunta necesitanchis?
• ¿Imatan ruwana espirituq pusariwasqanchis allinninchispaq kananpaq?
[15 paginapi dibujo]
Jesusqa tukuy ruwasqanpin Diospa espiritunwan pusachikurqan
[17 paginapi foto]
Espirituqa sonqonchistan kallpachan ruwananchispaq, yuyayninchistapas pusarin
Allin ruwasqallankuta qatikusun
“[Diosmi] ñanninkunata yachachiwasun, chay ñanninkunatataq purisunchis. ” (ISA.
2: 3.)
1, 2.
¿Ima iskay kaqpin Bibliapi willakuykuna yanapawanchis?
CRISTIANOKUNAQA yachanchismi Bibliapi allinninchispaq willakuykuna tarikusqanta.
Chaypin willashan iñiyniyoq qharikunamanta warmikunamantapas, paykunan kawsayninkupi imayna runa kasqankupipas allin ejemplo kanku.
Ichaqa kashallantaqmi mana allin ruwasqankumanta willakuykuna, manataqmi chay ruwasqankuta qatikunchischu.
Arí, Bibliaq willasqan wakin runakunamantaqa iskaytan yachasunman. Hukninpin allin ejemplo kanku, hukninpitaq mana qatikunapaq hina kanku.
Davidpi yuyaykusun, payqa oveja michiq wayna kasqanmantan atiyniyoq reyman tukupurqan.
Ichaqa huchakunapin urmallarqantaq, wakinmi karqan Betsabewan huchallikusqan, Israel llaqtapi hayk’a runa kasqanta yupachisqanpas.
Kunanqa manan paymantachu rimasun, aswanpas churin Salomonmantan.
Paypas kamachikuqmi karqan, qelqarqantaq Bibliapi wakin librokunatapas.
Ñawpaqta qhawarisun ima iskay ruwaypi allin ejemplo kasqanmanta.
‘ Rey Salomonpa yachaynin ’
¿Imaraykun Salomón allin ejemplo karqan?
Kurak Salomón Jesusmi chay reymanta allinta rimarqan, ejemplota hinataq qhawarichirqan.
Mana iñiq judiokunatan nirqan: “Chay hinallataqmi Sabá suyu reinapas taripay p’unchaypi kawsarimuspa qankunata huchachasunkichis, sinchi karumanta rey Salomonpa yachayninta uyariq hamusqanrayku.
Qhawariychis, rey Salomonmantapas aswan yachayniyoqmi kaypi kashan ”, nispa.
Arí, chay reyqa yachayniyoq kasqanmantan allin reqsisqa karqan, lliwtataq kallpacharqan yachayta maskhanankupaq.
4, 5.
¿Imaynapin Salomón yachayniyoq karqan, imaynatan yachayta tarisunman?
Chayllaraq kamachikuyta qallarishaqtinmi Jehová mosqoyninpi rikhurispa tukuy ima munasqanta mañakunanpaq nirqan.
Salomonqa mana experienciayoq kasqanta qhawarikuspan yachayta mañakurqan (leey 1 Reyes 3: 5 - 9).
Diosqa anchatan kusikurqan chay hina mañakusqanwan, manan qhapaq kaytachu nitaq hatunchaytachu mañakurqan; chayraykun “allin yachayta allin yuyaytawan ” qorqan hinallataq qhapaq kaytapas (1 Rey. 3: 10 - 14).
Jesuspa nisqan hina, chhayna yachaysapa kasqantan Sabá llaqtapi reina uyarisqa, hinaspa chay karu llaqtamantaraq risqa cheqaqchus kasqanta yachananpaq (1 Rey.
10: 1, 4 - 9).
Kunanqa manan huk milagrowanqa yachayta chaskisunmanchu.
Salomonpa nisqan hina, Diosmi yachaytaqa qon, ichaqa chayta tarinapaq sapankanchis imachus ruwananchismantan nillarqantaq: “Yachayta makilla uyariy, allin yuyayman sonqollikuy ”, nispa.
Hinaspapas, anchatan kallpachakunanchis, nirqanmi: “Mañakuy ” ‘ waqyakushallay ’ ‘ maskhashallay ’, nispa (Pro.
2: 1 - 6).
Chaypi nisqan hina, llapanchispas atisunmanmi yachayniyoq kayta.
Allinmi kanman kaykuna tapukuy: “¿Allintachu hap’ikuni Salomonpa ejemplonta, pay hinachu yachayta valorani? ”, nispa.
Kay tiempopiqa qolqe pisiyasqanwanmi askha runa llank’anallapi otaq qolqellapi yuyaykunku, chayman hinataq decidinku imata hayk’a tiempo estudiayta.
¿Ñoqanchispas familianchispas chhaynatachu yuyaykunchis?
¿Imapas decidisqanchis rikuchinchu Diospa yachaynin valorasqanchista, chayta maskhasqanchistapas?
¿Astawan yachayta tarinapaq cambiasunmanchu imakuna ruway yuyaykusqanchista?
Kawsayninchispi yachayta tariy, chayman hina kawsaypas allinninchispaqmi.
Chayta ruwaqkunatan Salomón nin: “Chaypachan entiendenki imaynatachus allinta kawsanaykipaq, entiendellankitaq imachus chaninkayta, chaninchayta, k’apak - kaytapas ”, nispa (Pro.
2: 9).
Dios yupaychayta ñawpaqman churarqan
¿Imaynapin Diospaq templota hatarichikurqan?
Kamachikuyta qallarishaspan Salomonqa yupaychana karpaq rantinta huk sumaq templota hatarichirqan (1 Rey. 6: 1).
Chaytan reqsikun Salomonpa templon nispa, ichaqa manan chayta ruwakunanpaq pay yuyaykusqanraykuchu nitaq wasi hatarichiypi allin reqsisqa, qoykukuq allin ruwaq kasqanraykuchu.
Aswanpas chayta ruwakunanpaqqa Davidmi yuyaykurqan paytaqmi materialkunata qolqetapas askhata qorqan, Diostaqmi nirqan imayna chay wasi kananta imakuna chaypi kanantapas (2 Sam.
7: 2, 12, 13; 1 Cró. 22: 14 - 16).
Chaywanpas Salomonmi chay llank’aytaqa aparichirqan, tukurqantaq qanchis wata partinpi (1 Rey.
6: 37, 38; 7: 51).
8, 9. a) ¿Salomonpa ima llank’ay aparisqanmi allin ejemplo ñoqanchispaq?
b) ¿Imapin tukurqan Dios yupaychayta Salomón ñawpaqman churasqan?
Salomonqa importante kaqkunatan ruwarqan manan saqerqanchu allin ruwaykunata, chaykunaqa allin ejemplon ñoqanchispaq.
Templo perqayta tukukuqtinmi rimanakuy arcata chayman apayuspa Diosmanta mañakurqan: ‘ Tuta - p’unchay kay wasita qhawashallaypuni, qanqa nirqankin: Chaypin kashasaq, nispa.
Maypiña kashaspaypas kay wasita qhawarispa mañakuqtiyqa uyariykullawankipunin ’, nispa (1 Rey. 8: 6, 29).
Diospa sutinta hatunchanapaq perqasqa wasita qhawarispan israelitakunapas huk llaqtayoq runakunapas mañakuyta atirqanku (1 Rey.
8: 30, 41 - 43, 60).
¿Iman karqan Dios yupaychayta Salomón ñawpaqman churaqtin?
Yupaychana wasi inaugurakusqan qhepamanmi llapallanku “ancha kusisqa sonqopas - sonqo tukuy allinkunata kamachin Davidpaq Israel llaqtanpaqpas Señor Diospa ruwasqanmanta ” karqanku (1 Rey.
8: 65, 66).
Tawa chunka wata kamachisqanpiqa llapallankun thakpi kawsarqanku (leey 1 Reyes 4: 20, 21, 25).
Chaytan rikuchin 72 Salmo, chaypin yachanchis hamuq tiempopi Jesucristo kamachikamuqtin sumaq bendicionkuna apamunanta (Sal.
72: 6 - 8, 16).
Salomonpa mana allin ruwasqankuna
¿Salomonpa ima pantasqanmi ñawpaqta yuyayninchisman hamun?
Salomonpa wakin ruwasqankunataqa manan qatikunanchischu.
Paypa pantasqanta yuyariqtinchisqa huk llaqtayoq warmikunawan casarakusqan, askha tiyaqmasikunayoq kasqanmi ñawpaqtaqa umanchisman hamun.
Biblian nin: ‘ Yuyaqña Salomón kashaqtinmi warminkunaqa sonqonta q’ewichirqan, hinan wak dioskunata yupaycharqan, payqa manan [...] Diosman hap’ipakurqanchu ’ (1 Rey.
11: 1 - 6). Chhayna mana allin yuyaywan ruwaytaqa manan munasunmanchu.
Ichaqa, ¿chayllapichu Salomón pantarqan? Manan.
Kanmi mana reparanapaq hina huk mana allin ruwasqankunapas, chaykunatapas manan qatikunanchischu.
¿Imapin tukurqan Salomonpa casarakusqan?
Salomonqa 40 watan kamachikurqan (2 Cró.
9: 30). Chhaynaqa, ¿imatan yachanchis 1 Reyes 14: 21 textomanta?
Chaypi nisqan hina, wañupusqan qhepamanmi wawan Roboam 41 watanpi kamachikurqan, “mamanqa Amón suyu warmin karqan, Naama sutiyoq ”.
Chhaynaqa manaraq kamachikuq kashaspan Salomonqa wak nacionmanta warmiwan casarakurqan, chay nacionpi runakunaqa ídolo yupaychaq Diospa llaqtanta cheqnikuqmi karqanku (Jue.
10: 6; 2 Sam. 10: 6).
Manan yachakunchu chay warmi idolokuna yupaychaqchus karqan chayta.
Chhayna kaqtinqa, yaqapaschá pantasqa religionninta saqepurqan Rahab, Rut hina (Rut 1: 16; 4: 13 - 17; Mat.
12, 13.
¿Ima mana allintan Salomón decidirqan kamachikuyta qallarishaspa, imaynatan yaqapas chaymanta justificakunman karqan?
Kamachikuq haykusqan qhepamanqa mana allintan ruwallarqantaq.
“Salomonmi Egipto suyu rey Faraonwan aylluchakurqan, chaymi rey Faraonpa ususinwan casarakurqan, hinaspa Davidpa Llaqtan nisqaman payta pusarqan. ” (1 Rey. 3: 1.)
Chay warmi, ¿Rut hinachu cheqaq religionman cambiapurqan?
Bibliaqa manan willanchu.
Ichaqa ninmi Salomón huk wasita ruwapuqtin (yaqapaschá Egiptopi doncellakunapaqwan) Davidpa Llaqtan hawapi ruwasqanta.
Bibliaq nisqanman hina, Diosta mana serviq runakuna rimanakuy arcaq kasqanpi tiyanan mana allin qhawarisqa kasqanrayku (2 Cró.
8: 11).
Salomonqa yaqapaschá Egipto reypa ususinwan casarakurqan chay nacionwan imapipas yanapachikunanrayku.
Chhaynaqa, ¿allinchu chay ruwasqan karqan? Manan.
¿Yuyaykurqanchu Salomón Egipto llaqtamantaqa manataq willarqanchu chayqa, chay ruwasqan mana huchachana kananpaq?
Chayta yuyaykurqan chayqa, manan justificakuyta atirqanchu.
Manan kasukusharqanchu pantasqa religionwan waqllichisqa kaymanta Diospa kamachisqanta (leey Deuteronomio 7: 1 - 4).
¿Imatan yachanchis Salomonpa pantasqanmanta?
Salomonpa pantasqanmanta yachayqa, yanapawasunmi kawsayninchispi ama pay hina urmanapaq.
Yaqapaschá huk hermana mana iñiq runawan lloqsinman “Señorpi iñiqwanpuni ” casarakuyta mana kasukuspa, chaytataq imawanpas justificakunman.
Wakinqa yaqapaschá chhayna pretextokunata maskhaspa estudiasqankupi hukkunawan huñukunkuman, clase tukuyta pukllaq rinkuman, hayk’achus qolqe kasqanta mana llapantachu willankuman otaq p’enqakunapaq kaqtinqa ima ruwasqankumantapas llullakunkuman.
Kaytan reparana: mayqenpas urmallasunmanmi pretextokuna maskhayman Diospa kamachikuyninkunata mana hunt’anapaq, imaynan Salomonpas ruwarqan hinata.
¿Imaynatan Dios rikuchirqan Salomonta khuyapayasqanta, ichaqa imatan mana hayk’aqpas qonqananchischu?
Bibliaq willasqanman hina, Salomonqa Egipto warmiwan casarakusqan qhepamanñan mañakusqan yachayta chaskisqa, kaqllataq qhapaq kaykunatapas (1 Rey. 3: 10 - 13).
Manaña Diospa kamachikuyninkunata kasukusqachu chaypas, Diosqa manan kaqpachachu rey kasqanmanta qarqosqa nitaq millaytachu wanachisqa.
Diosqa yachanmi runakuna hallp’amanta ruwasqa kasqanchisrayku huchayoq runa kasqanchista (Sal.
103: 10, 13, 14). Amapuni qonqasunchu: imapas ruwasqanchisman hinan qhepaman allinpipas otaq mana allinpipas tarikusun, chaymi suceden kaq ratopas otaq tiempowanpas.
¡Askha esposayoq!
¿Ima kamachikuytan Salomón mana kasukurqanchu?
Cantares libropin reyqa admirakuspa nirqan huk doncella sipas 60 reinakunamanta 80 tiyaqmasinkunamantapas aswan munay kasqanta (Cant. 6: 1, 8 - 10).
¿Chay tiempopi kamachikushaspa tarikusqanmantachu Salomón rimasharqan? Chhayna kaqtinqa, ñachá askha warmiyoqña karqan.
Imaynaña karqan chaypas, Salomonqa manan kasukusqachu Israel reypaq Moiseswan Diospa kamachisqanta, chaypin nirqan: “Amataq askha warmiyoqpaschu kanqa, mana chayqa sonqontan waqllichinman ”, nispa (Deu. 17: 17).
Ichaqa chaypipas hukmantan Diosqa mana paymanta t’aqakurqanchu.
Hinaspapas bendecishallarqanmi Cantares librota qelqananpaq churaspa.
¿Imatan mana qonqananchischu?
Chhaynaqa, ¿atirqanchu Salomón Diospa kamachikuyninkunata mana kasukuspa mana huchachasqa kayta?
Aswanpas mayninpi Dios huk tiempo pacienciakusqantan reparachiwanchis.
Yaqapaschá huk cristiano Diospa kamachikuyninkunata mana kasukunmanchu, manataq chay hawa kaq ratochu imapipas rikukunman, qhepamanmi ichaqa ima sasachakuypipas tarikunqa.
Salomón kikinmi qelqarqan: “Mana chanin ruwasqamanta mana usqhaylla huchachay kaqtinmi, runakunaq sonqonqa aswantaraq millay kaqkunata ruwayta munan.
[...] chaypas ñoqaqa yachallanitaqmi Diosta manchakuqkunaqa yupaychaqkunaqa allillanpuni kanankuta ”, nispa (Ecl.
8: 11, 12).
¿Imaynatan Salomonpa ruwasqan rikuchin Gálatas 6: 7 cheqaq kasqanta?
¡Ancha llakikunapaqmi Salomón chayta qonqasqan!
Payqa imaymana allinkunatan ruwasqa, askha watakunataq Diospa bendicionnintapas chaskisqa.
Ichaqa tiempowanmi imaymanapi urmarqan, chhaynapitaq mana allin ejemplo karqan.
Unay tiempo qhepamanmi apóstol Pablo qelqarqan: “Ama q’otukuychischu, manan pipas Dioswanqa pukllakunmanchu.
Imatachus runaqa tarpunqa chayllatataqmi cosechanqapas ”, nispa.
Salomonqa manan Diosta kasukurqanchu, “Egipto reypa ususinmantapas wak llaqtayoq askha warmikunatan munakurqan: Moab warmikunata, Amón warmikunata, Edom warmikunata, Sidón warmikunata, Het warmikunatawan ” (1 Rey. 11: 1).
Chay warmikunaqa yaqa llapankuchá pantasqa dioskunata yupaychashallarqanku, chaywantaq reypas samaychikurqan.
Watakunaq pasasqanmanqa mana allinkunatan cosecharqan ñawpaqpi kawsayninmanta, iñiyninpin waqllipurqan, ahinapitaq pacienciakuq Diosninchispa mana allin qhawarisqan kapurqan (leey 1 Reyes 11: 4 - 8).
Mana allin ruwasqankutaqa ama qatikusunchu
¿Ima allin ejemplokunan Bibliapi tarikun?
Sumaq sonqo kayninpin Pablowan Dios qelqachirqan: “Ñawpa tiempopi Qelqasqakunaqa yachaqananchispaqmi qelqasqa karqan, ahinapi chay Qelqakunaq takyachisqan sonqochasqan kaspa suyakuyniyoq kananchispaq ”, nispa.
‘ Ñawpa tiempo qelqasqakunapin ’ iñiyniyoq qharikunamanta warmikunamantawan allin ejemplokuna tarikun.
Pablon nirqan: “¿Imatataq astawan niyman?
Manachá willaspa tukuyta atiymanchu Gedeonmanta, Baracmanta, Sansonmanta, Jeftemanta, Davidmanta, Samuelmanta, profetakunamantapas. Iñiywanmi paykunaqa suyukunata atiparqanku, chaninninpi kamachikurqanku, Diospa prometesqankunata chaskirqanku, [...] pisi kallpakunapas [...] ancha atiyniyoq rikhurirqanku ”.
Bibliapi tarikuq allin ejemplokunaqa allinninchispaqmi, chaymi chaykunawan yanapachikunanchis. Chaypaqqa Bibliapi willaq runakunamantan yachananchis ruwasqankutataq qatikunanchis.
20, 21.
¿Imaraykun decidisqa kashanchis Bibliapi ejemplokunawan kawsayninchispi yanapachikunanchispaq?
Ichaqa Biblian willallantaq mana allinta kawsaq qharikunamanta warmikunamantapas.
Paykunan huk tiempo Diosta serviq karqanku, paypa allin qhawarisqantaq karqankupas.
Bibliata leespan yachanchis imaynata paykuna iñiyninkupi waqllipusqankuta, chaykunata mana qatikunanchis kasqantapas.
Mayninpiqa pisi - pisimantan mana allinkunata sonqonkupi wiñachirqanku chayraykun qhepaman mana allinkunapi tarikurqanku.
¿Imaynapin chay runakunaq kawsaynin allinninchispaq kanman?
Tapukunanchismi: “¿Imaraykun chhaynapi tarikurqanku?
¿Ñoqatapas chay pasawanmanchu?
¿Imatan ruwayman mana allin ruwasqankuta ama qatikunaypaq? ”
¿Imatan yacharqanchis?
• ¿Imaynatan yanapawanchis Bibliapi tarikuq allin mana allin ejemplokuna?
• ¿Imaynapin Salomón kawsayninpi mana allin ejemplo karqan?
• ¿Imatan yachanchis Salomonpa pantasqankunamanta?
[9 paginpai dibujo]
Salomonqa Diospa yachayninwanmi pusachikurqan
[12 paginapi fotokuna]
¿Cuidakunchischu Salomón hina urmaymanta?
Ñawpaqpi espirituwan pusachikuq runakuna
‘ Señor Diosmi kachamuwan, hinaspan espiritunwan hunt’aykuwan. ’ (ISA.
48: 16).
1, 2.
¿Imatan necesitanchis iñiyniyoq kanapaq, imapin yanapawasun ñawpaqpi iñiyniyoq runakunamanta t’aqwiriy?
ABELPA tiemponmantapachan allin iñiyniyoq askha runakuna kawsarqanku, ichaqa ‘ manan lliwchu iñiyniyoq ’ kanku.
Chhayna kaqtinqa, ¿imaynapin iñiyniyoq kasunman, hinaspa lliw ruwasqanchispi rikuchisunman?
Astawanqa Bibliata estudiaspan, “iñiyqa uyariywanmi hamun ”.
Chaymantapas, iñiyqa espirituq ruruchisqanmi.
Chaymi iñiyniyoq kanapaqqa santo espirituta chaskinanchis.
Wakinmi yuyaykunku Bibliaq willasqan wakin runakuna iñiyniyoq nacesqankuta, ichaqa manan chhaynachu.
Lliw runakuna hinan iskayyarqanku, manchakurqanku, pisikallpayarqankupas.
Ichaqa atiparqankun hatun sasachakuykunata. ¿Imarayku? Espiritun yanaparqan “ancha atiyniyoq ” kanankupaq.
Kunanmi wakinninkuq kawsayninmanta yachasunchis, reparasuntaq Diospa kallpan imaynatachus yanapasqanmanta. Chayta t’aqwiriymi yanapawasun kay tiempokunapi iñiyninchis pruebakunapi tarikuqtin ama pisipanapaq.
Diospa espiritunmi Moisesta kallpacharqan
3 - 5. a) ¿Imaynapin yachanchis Moisés espirituq yanapayninwan llank’aynin aparisqanta?
b) ¿Imatan yachanchis Moisesman Dios espiritunta qosqanmanta?
1513 watapi manaraq Jesús hamusqan tiempopin, ‘ Moisés aswan llamp’u sonqo karqan, [...] pachantinpi qharikunamantapas ’ (Núm.
12: 3). Chaywanpas Diosmantan sasa llank’ayta chaskirqan Israel llaqtata umallinanpaq.
¿Atinmanchu chay hunt’ayta?
Payqa santo espirituq yanapayninwanmi chay ruwaywan hunt’arqan, chaymi servirqan profeta, juez, qelqaq, umalliq hina, chaymantapas milagrokunatan ruwarqan (leey Isaías 63: 11 - 14).
Ichaqa huk kutinmi quejakurqan imaymana ruwaykunawan mana hunt’ay atisqanta (Núm.
11: 14, 15). Diosqa 70 qharikunatan yanapanankupaq qorqan, hinan Moisesman ‘ atiynin qosqanta wakinta paykunaman qorqan ’ (Núm. 11: 16, 17).
¿Imatan chay rikuchin? Moisesqa chay hatun llank’ayta mana apariyta atinanpaq hinaña qhawarikurqan chaypas, manan payllachu aparisharqan. 70 yanapaqninkunapas manan paykunallamantachu aparinkuman.
Moisesqa necesitasqan santo espiritutan chaskirqan chay llank’ayta hunt’ananpaq.
Diosqa chaskipurqanña wakinta chaypas, qorqanmi necesitasqanmanta aswantaraq.
Paypaqqa manan faltarqanchu nitaq 70 umalliqkunamanpas puchurqanchu.
Diosqa necesitasqankuman hinan espiritunta serviqninkunaman qon.
Arí, Biblian willan Diosqa “ancha khuyakuq kaspa llapanchisman ” ‘ espiritunta mana mich’akuspa ’ qowasqanchista.
¿Sasachakuypichu tarikushanki?
¿Ruwanaykikunachu astawan yapakushan, manataq tiempoyki aypasunkichu?
¿Qolqe mana kaqtin otaq onqosqa kasqaykiraykuchu sasachakushanki familiaykita mantenenaykipaq hinallataq espiritualpi yanapanaykipaqpas?
¿Iñiq t’aqapi imaymana ruwaykunamantachu encargado kashanki?
Imaynapiña tarikuqtiykipas, Diosmi espiritunwan necesitasqayki kallpata qosunki.
Espiritun Bezaleelman yachayta qorqan
6 - 8. a) ¿Imakunatan Bezaleelpas Aholiabpas ruwarqanku espirituq yanapayninwan?
b) ¿Imaynapin yachanchis Bezaleelta, Aholiabta espíritu pusasqanta?
c) ¿Imaraykun kallpachawanchis Bezaleelmanta yachasqanchis?
Diospa espiritunqa hukniraymantan yanapawallanchistaq, chaytan reparanchis Moisespa tiemponpi Bezaleelmanta yachaspa (leey Éxodo 35: 30 - 35).
¿Allin preparasqachu karqan chay hatun llank’ayta aparinanpaq?
Ichaqa ñawpaqpiqa Egipto nacionpi adobekuna ruwaqllan kanman karqan (Éxo. 1: 13, 14).
Chhaynaqa, ¿imaynatan chay sasa llank’ayta hunt’arqan?
‘ Paytan Dios hunt’aykurqan espiritunwan, yachaywan, yuyaywan, reqsiywan, tukuy ruway atiywan ima.
Chaymi seq’ekunata [dibujokunata] kamarirqan [...] imaymana ruwaypipas llank’allarqantaq. ’
Ima llank’aytaña yacharqan chaypas, Diosmi espiritunwan yachayta qorqan, kaqllatataqmi ruwarqan Aholiabwanpas.
Iskayninkupas allin llank’aqkunachá kapurqanku, ichaqa manan chayllachu, Diosmi hukkunatawan ‘ yachachinankupaq atiyta qollarqantaq ’.
¿Imaynapin yachallanchistaq Bezaleelpas Aholiabpas espirituq yanapasqan kasqankuta?
Ruwasqankuqa ancha allinmi karqan manan ratollachu thantakurqan, phisqa pachak watakuna qhepatapas utilizakushallarqanmi (2 Cró.
1: 2 - 6). Chay runakunaqa k’umuykukuq kaspan mana kay tiempopi runakuna hinachu imachus ruwasqankupi sutinkuta churarqanku, aswanpas Jehová Dios hatunchaytan munarqanku (Éxo.
36: 1, 2).
Kunanpas askhan iñiqmasinkunarayku profesionalkunaq ruwanan sasa llank’aykunata aparinku, chaykunaqa wasi sayarichiy, qelqakuna ruway, Hatun Huñunakuykunata otaq ima llakipas sucedeqtin organizay, yawarta mana churachikusqanchismanta medicokunaman explicay ima.
Mayninpiqa chaykunatan estudioyoq kaqkuna ruwanku, ichaqa astawanqa pisi experienciayoq kaqkuna.
Chaywanpas espirituq yanapasqanmi allinta hunt’anku.
Ñoqanchisri, ¿hukkunamanta pisipaq qhawarikuspachu iskayyanchis ima llank’aytapas chaskiyta?
Chhayna kaqtinqa, espiritun yanapawasun imachus yachasqanchista aswan allinta ruwananchispaq, chhaynapitaq hunt’asun Diospa ima llank’ay qowasqanchistapas.
Espíritu Josueta yanapan allinta hunt’ananpaq
¿Imapin tarikurqanku israelitakuna Egipto nacionmanta lloqsispa hina?
¿Imatan mana yachakurqanchu?
Rimallasuntaq Moisespa, Bezaleelpa tiemponpi Diospa espiritunwan pusachikuq huk runamanta.
Israelitakuna Egipto nacionmanta lloqsisqanku qhepallatan Amaleq runakuna mana imallamanta phawaykurqanku.
Manaña preparasqachu karqanchu chaypas maqanakunankun karqan, paykunaqa chay kutillapiraqmi chhaynapi tarikurqanku (Éxo. 13: 17; 17: 8).
¿Imaraykun Josué ejercitonwan maqanakuypi atiparqan?
Chaypaqmi Josué akllasqa karqan.
¿Sasa llank’aykunapi kasqanta? ¿T’uru saruq kasqanta?
¿Maná mikhuna pallay yachasqanta?
Abuelon Elisamaqa Efraín ayllupi umalliqmi karqan, yaqachus hina kinsa ayllu huñusqata umallirqan, llapanpiqa 108.100 runakunan karqanku (Núm.
2: 18, 24; 1 Cró.
7: 26, 27).
Ichaqa manan paytachu nitaq wawan Nun sutiyoqtachu akllarqan.
Aswanpas Moiseswanmi Josueta ejercitopi umalliq kananpaq akllachirqan.
Yaqa ch’isiyaqmi maqanakurqanku.
Kasukusqanrayku Diospa espiritunwan pusachikusqanraykun Josueqa Israel llaqtata atipachirqan (Éxo.
17: 9 - 13).
Josué hina, ¿imatan ruwananchis Diosta servispa ima ruwasqanchispas allin kananpaq?
Josueqa espirituq yanapayninwanmi ‘ allin yachayniyoq ’ karqan, Moisés wañupuqtintaq umalli kapurqan (Deu.
34: 9). Diospa espiritunqa manan Moisesta hinachu profeta kananpaq milagrokunata ruwananpaqpas yanaparqan, ichaqa prepararqanmi Canaán llaqtata atipanankupaq.
Diospa llaqtanpi ima llank’aytapas chaskispa mana hunt’ayta atinapaq hina qhawarikuqtinchisqa, Josuemanta yachasqanchismi kallpachawasun.
Sichus Josué hina kasukusun chayqa, Diosmi prometewanchis ima ruwasqanchispas allinpi tukunanpaq (Jos.
1: 7 - 9).
‘ Diospa espiritunmi Gedeonman hunt’aykurqan ’
12 - 14. a) ¿Imatan yachanchis 300 israelitakuna Madián hatun ejercitota atipasqankumanta?
b) ¿Imaynatan Gedeonta Dios kallpacharqan?
c) ¿Imaynatan kunan Dios kallpachawanchis?
Josué wañupusqan qhepamanpas Diosqa espiritunwanmi serviqninkunata kallpachasharqan.
Jueces qelqan willan ‘ pisi kallpayoq ’ runakuna ‘ kallpachasqa ’ kasqankumanta. Hukninmi karqan Gedeón.
Diosmi espiritunwan kallpacharqan Israel llaqtata yanapananpaq (Jue. 6: 34).
Madián soldadokunaqa tawa kuti masraqmi karqanku Gedeonpa huñusqan soldadokunamantaqa.
Chaywanpas Diosqa sinchi askhapaqraqmi chay ejercitota qhawarirqan, chaymi Gedeonta iskay kutipi kamachirqan pisiyachinanpaq.
Chaymi qhepamanqa 1 israelitalla 450 Madián soldadowan maqanakunan karqan (Jue. 7: 2 - 8; 8: 10).
¿Imaraykun Dios chayta ruwarqan?
Israelitakuna atipaspankuqa ejercitonkumanta yachayninkumantapas ama hatunchakunakupaqmi.
Gedeonpa soldadonpas kawaq hinata yuyaykuy, ñan qallarinqaña maqanakuy.
¿Chay ejército kasqaykipi, manchakuqkunapas mana kasukuqkunapas manaña kasqanraykuchu mana manchakuspa sayashanki?
Icha, ¿ima mana allinpas sucedenanpi yuyaykuspachu manchakuymanta khatatatashanki?
Gedeonmantaqa manan chhaynata yuyaykunanchischu.
Payqa mana manchakuspan Diospa nisqanman hinan ruwarqan (leey Jueces 7: 9 - 14).
Diospa yanapaynin chaskisqanta yachananpaq mañakurqanña huk señalta chaypas, Diosqa manan chaywan phiñakurqanchu, aswanpas iñiyninpin kallpacharqan (Jue.
6: 36 - 40).
Diospa atiyninqa manan pisinchu imamantapas salvawananchis kaqtinqa.
Ima sasachakuypiña serviqninkuna tarikunkuman chaypas, payqa pitapas utilizanmanmi salvananpaq pisi kallpayoqña kanman chaypas.
Mayninpiqa yaqapaschá enemigonchiskuna nishu askha kankuman otaq ima sasachakuypas ñit’iwasunman.
¿Imatan ruwasunman? Manaña Gedeonman hinachu huk señalta Dios qowasun chaypas, Bibliawan espiritunpa pusasqan llaqtanwan iman yanapawanchis sonqochawanchispas.
Paypa prometewasqanchispas kallpachawanchismi yanapawananchispi iñinapaq confianapaqpas.
‘ Diospa espiritunmi Jefteman hunt’aykurqan ’
15, 16.
¿Imaynapin Jeftepa ususin Diosta tukuy sonqo serviq karqan?
¿Imatan tayta - mamakuna chaymanta yachanku?
Yachasunchis huk runamantapas.
Askha watakuna qhepatan israelitakuna Amón runakunawan maqanakunanku karqan, chaymi ‘ Diospa espiritun Jefteman hunt’aykurqan ’.
Payqa Diosta hatunchananpaqmi chay maqanakuypi ganaytapuni munarqan, chaymi Diosman prometerqan atipachiqtinqa, kutipushaqtin wasinmanta pichus ñawpaqta lloqsimuq runata pay serviqta qopunanpaq.
Atipaspa kutipushaqtinqa ususinmi ñawpaqta lloqsimurqan (Jue.
11: 29 - 31, 34).
¿Admirakurqanchu chaywan Jefté?
Ch’ulla wawallayoqtaq karqan chayqa, manapaschá.
Imaynaña kaqtinpas hunt’arqanmi promesa ruwasqanta, chaymi Diosta servimunanpaq Silo llaqtaman pusarqan.
Ususinqa Dios serviqmi karqan, chaymi entienderqan taytan promesa hunt’anan kasqanta (leey Jueces 11: 36).
Paykunaqa santo espirituq yanapayninwanmi kallpata hap’irqanku chayta ruwanankupaq.
¿Imaynapin Jeftepa ususin allin iñiyniyoq sacrificiowan kawsaq karqan?
Payqa repararqanchá taytan tukuy sonqonwan Dios serviq kasqanta.
Taytakuna, ¿imatan chaymanta yachawaqchis? Allin ejemplon kanaykichis.
Wawaykichiskunaqa reparanankun imachus yachachisqaykichispi iñisqaykichista.
Arí, sut’itan yachananku Diosta tukuy sonqowan munakusqaykichista, chaytaqa reparanqaku allinta kawsaqtiykichismi, hinallataq sonqomanta mañakuqtiykichis, yachachinaykichispaq kallpachakuqtiykichispas.
Qankunata qhawarispan sonqonkupi wiñachinqaku Dios serviy munasqankuta.
¡Chayqa ancha kusikunapaqmi!
‘ Diospa espiritunmi Sansonta [...] kallpacharqan ’
¿Imaynatan Sansonta Diospa espiritun yanaparqan?
Qhawarillasuntaq imaynatas Diospa kallpan Sansonta yanaparqan chayta.
Chay tiempopin israelitakuna Filistea runakunaq makinpi urmarqanku.
Hinan ‘ Diospa espiritun Sansonta kallpacharqan ’ paykunata librananpaq (Jue. 13: 24, 25). Chay kallpawanmi runaq mana atinan ruwaykunata ruwarqan.
Huk kutinmi Filistea runakuna israelitakunata nirqanku presota hap’inankupaq.
Ichaqa ‘ Diospa espiritunmi Sansonta wakmanta kallpacharqan.
Hinan Sansonpa rikran t’eqesqankuqa ruphasqa lino hina tukurqan, makin watasqa watanakunapas urmarqan ’ (Jue.
15: 14).
18, 19. a) ¿Imapin yanapawanchis Sansonmanta yachasqanchis?
b) ¿Imakunapin allinniykipaq karqan kay estudiopi qhawarisqanchis hunt’aq runakunamanta yachasqayki?
Ñoqanchispas Sansón hinan Diospa espiritunpa yanapayninta chaskinchis.
Chaywanmi Jesuspa kamachiwasqanchis ‘ llapa runaman allin willakuykunata willayta ’ hunt’anchis.
Chay ruwayqa manan facilchu, chayraykun anchata valoranchis espiritunwan yanapawasqanchista.
Profeta Isaías hinan sientekunchis, nirqanmi: ‘ Señor Diosmi kachamuwan, hinaspan espiritunwan hunt’aykuwan ’ nispa (Isa. 48: 16).
Arí, Diosmi espiritunwan kamachiwanchis willamunanchispaq.
Chayrayku tukuy sonqo llank’asun, Diosqa yanapawasunmi yachayta qowaspanchis, imaynan Moisesta, Bezaleelta Josuetapas yanaparqan hinata.
‘ Santo espirituq espadantapas hap’inanchismi, chay espadaqa Diospa Simin Qelqan ’, chhaynapin Dios kallpachawasun Gedeonta, Jefteta, Sansonta hina.
¿Ima sasachakuypipas tarikusun chayri? Diosmanta mañakunanchis, chhaynapin Sansón hina allin kallpayoq kasun espiritualpi.
Jehová Diosqa bendecinqan cheqaq yupaychaypaq llank’aqkunata.
Espiritunwan pusachikuqtinchisqa iñiyninchismi astawan wiñanqa.
Qatimuq estudiopin Mosoq Rimanakuy Qelqakunapi willaq ejemplokunamanta qhawarisun.
Chaypin yachasun imaynatas santo espíritu yanaparqan qallariy siglopi cristianokunata, Pentecostés ñawpaqta qhepatapas.
¿Imatan yacharqanki kay runakunata espíritu yanapasqanmanta?
• Moisés
• Bezaleel
• Josué
• Gedeón
• Jefté
• Sansón
[22 paginapi willakuy]
Espirituq atiyninwanmi espiritualpi fuerte kasunman Sansón hina
[21 paginapi foto]
Wawakunaqa tayta - mamankuq ejemplontan qatikunku
Qallariy siglopi kay tiempopipas espirituwan pusachikuqkuna
‘ Tukuy chaykunataqa kikin santo espiritullan ruwan. ’
¿Imakunatan kay estudiopi t’aqwirisun?
PENTECOSTÉS fiestaqa ancha kusikunapaq ocasiontan yuyarichiwanchis, ¡chay pachan Jehová santo espiritunta serviqninkunaman qorqan!
Ahinapin chay tiempomantapacha Diosqa hukniraymanta runakunata espiritunwan pusarqan.
Ñawpaq estudiopin qhawarirqanchis Diosqa espiritunwan hunt’aq sonqo runakunata yanapasqanmanta, paykunan sasa llank’aykunata aparirqanku.
Qallariy siglopin ichaqa espíritu hukniraymanta runakunata yanaparqan. ¿Imaynata?
¿Imaynapin Diospa kallpan kay tiempopi allinninchispaq kanman?
‘ Diospa warmi kamachin ’
¿Imaynapin María rikusqa espirituq ruwasqanta?
Prometesqa espiritunta Dios runakunaman altos wasipi qoqtinmi Mariapas hunt’aq runakunawan kuska chaypi kasharqan.
Chay tiempopaqmi Mariaqa rikusqaña Diospa kallpan imaymana ruwasqanta. 30 wata más ñawpaqtan, doncella kashallasparaq santo espirituq atiyninwan Diospa Churinta wiksallikusqa.
3, 4.
¿Imaynatan pay kikinta María qhawarikurqan, imaynatan ejemplonta qatikusunman?
¿Imaraykun María chhayna sumaq qhawarisqa karqan?
Chaytan yachanchis Diospa nisqanman hina ima ruwananta ángel willaqtin kutichisqanpi, nirqanmi: “Señorpa warmi kamachinmi kani; nisqaykiman hina ñoqapi ruwasqa kachun ”, nispa.
Chhayna kutichisqanwanmi rikuchirqan sumaq sonqoyoq kasqanta, chayraykun tukuy sonqo Diospa munayninta ruwarqan.
Manan onqoq rikhurisqanta wasimasinkuna imayna qhawarinankumantachu tapurqan, nitaq parlaqmasinwan sasachakuypi tarikunanmantachu.
Pay kikinmantan huch’uyyaykukuspa rimarqan, chhaynapin rikuchirqan Jehová Taytanpi confiasqanta.
Mayninpin ñoqanchispas Dios serviyninchispi ima llank’aytapas sasa hunt’anapaq qhawarisunman, otaq sasachakuypi tarikusunman.
Chhaynapi tarikuspaqa, tapukunanchismi: “¿Tukuy sonqochu Diospi confiani yanapayninwanqa imapas munasqanman hina lloqsinanpi?
¿Rikuchinichu tukuy imapas mañawasqanta hunt’anaypaq listo kashasqayta? ”
Manan iskayanchischu: sichus tukuy sonqo Diospi confiasun, Kamachiqninchista hina qhawarisun, munaynintapas ruwasun chayqa santo espirituntan qowasun.
Pedro espirituq yanapayninta chaskin
¿Imaynatan Pedro Pentecostés ñawpaqta santo espirituq yanapayninta chaskirqan?
María hinan apóstol Pedropas 33 watapi Pentecostés ñawpaqta santo espirituq yanapayninta chaskirqan.
Jesusmi paymanpas qatikuqninkunamanpas supaykunata qarqonankupaq atiyta qosqa.
Bibliaqa manaña llapantachu willan chaypas, reparanchismi Pedro chay atiyta utilizasqanta.
Diospa atiyninmi rikukullarqantaq chay apóstol Jesusta kasukuspa Galilea qochapi unu patanta payman risqanpi (leey Mateo 14: 25 - 29).
Pedroqa espirituq yanapayninwanmi chaykuna ruwayta atirqan.
Diospa kallpanmi ichaqa Pedrota huk serviqninkunatapas hukniraymanta yanapananpaq kasharqan.
¿Imakunatan Pedro ruwarqan espirituq yanapayninwan?
Pentecostés fiesta aparikushaqtinmi santo espíritu Pedroman huk discipulokunamanwan atiyta qorqan huk simikunapi rimanankupaq, chhaynapi Jerusalenman chayamuq wak llaqtayoq runakunaman predicanankupaq.
Chay qhepamanmi chaypi huñunakuq runakunaman predicarqan.
Ñawpaqpin payqa mayninpi mana allinta yuyaykuspa ruwaq, manchapakuq runa karqan, ichaqa amenazaqtinkupas qatiykachashaqtinkupas kallpatan chaskirqan predicashanallanpaq.
Chaymantapas, espiritun willarqan mana yachasqanta.
Qollarqantaqmi atiyta huk wañusqata kawsarichinanpaq.
¿Ima yachachikuykunatan Pedro allinta entienderqan espirituwan akllasqa kaspa?
Manaraq Pentecostés fiesta aparikushaqtinqa Pedroqa entiendesqañan Jesuspa wakin yachachikuyninkunata.
Ichaqa wakintan mana allintachu entiendesqa.
Ejemplopaq, kinsa p’unchaymanta Cristo kawsarimpunanta, hanaq pachamanta kamachikamunantapas.
Chaymantapas, imaynapi huk runa espirituman tukuspa hanaq pacha gobiernopi yanapaytan mana entienderqanchu.
¿Hayk’aqmi chaykunata entienderqan? Santo espirituwan bautizasqa kaspa, hanaq pachaman rinanpaq suyakuyta chaskispañan.
¿Imatan yachanku akllasqa cristianokunapas ‘ wak ovejakunapas ’?
Jesuspa discipulonkunaqa astawanmi imaymanata entienderqanku santo espirituta chaskiqtinku.
Diospa yuyaychasqanmi Mosoq Rimanakuy Qelqakunata qelqarqanku, chaypin willarqanku Diospa munaynin imayna hunt’akusqanta.
¡Ancha allinninchispaqmi chay ruwasqankuqa! Kay tiempopiqa akllasqakunapas ‘ wak ovejakunapas ’ chaykunawanmi espiritualpi alimentakunchis.
¿Valoranchischu espirituq yanapayninwan Diospa Siminta astawan entiendesqanchista?
Pablo espirituwan hunt’aykusqa karqan
¿Imatan Pablo ruwarqan santo espirituq yanapayninwan?
Pentecostés qhepaman huk wata hina pasaqtinmi Saulo sutiyoq runa santo espirituta chaskirqan, paytan qhepaman reqsikurqan apóstol Pablo nispa.
Imaymanapin paytaqa espíritu yanaparqan, chaykunamanta wakinqa kay tiempopipas allinninchispaqmi.
Ejemplopaq, yuyaycharqanmi chunka tawayoq librokunata qelqananpaq.
Pedrota hinataq yanaparqan mana wañuq espiritual cuerpota chaskispa hanaq pachapaq kawsaripuymanta, hinallataq chaymanta sut’ita qelqananpaq.
Hinaspapas, onqosqakunatan hampirqan, supaykunata qarqorqan wañusqakunatapas kawsarichirqan.
Chaymantapas, espiritun atiyta qorqan aswan importante llank’ayta aparinanpaq.
Kay tiempopipas Diosmi kallpachawashanchis chay llank’ayta hunt’ananchispaq, manaña milagropi hinachu chaypas.
¿Imaynatan Pablota espíritu yanaparqan rimananpaq?
Chipre islapi kashaspan Pabloqa espirituwan hunt’a kaspa layqaq runata sut’ita nirqan mana allin ruwasqanta.
Chay rimasqantan islapi kamachikuq allinta uyarirqan.
“Señormanta Pabloq yachachisqanmanta ” uyarispan anchata admirakurqan, hinan iñiq kapurqan.
Pabloqa yacharqanmi predicayta aparinapaqqa santo espirituta necesitakusqanta.
Chayraykun Éfeso cristianokunata nirqan: “Ñoqapaqpas mañapuwaychis, Diosninchispa qelqanmanta rimariqtiy yanapawananpaq ”, nispa.
¿Imaynatan Pablota espíritu pusarirqan?
Santo espirituqa yanaparqanmi wakin llaqtakunapi rimananpaq, huk kutikunapin ichaqa hark’arqan.
Chaymantapas, pusarirqanmi misionero llank’ayninpi
“Imaymanan ruwaykunaqa kan ”
12 - 14.
¿Kaqllatachu Diospa espiritun ruwan llapa serviqninkunapi?
Diosman kawsayninchista qopuqkunaqa, kallpatan hap’inchis qallariy siglopi akllasqa cristianokunata Dios bendecisqanta yuyarispa.
Corinto cristianokunaman carta apachisqanpin Pablo espirituq qokuyninkunamanta nirqan: ‘ Imaymana atiy qokuykunan kan, ichaqa kikin espiritullan chaykunata qoqqa.
Imaymanapin servisunman, chaywanpas huk kikin Señorllatan servinchis.
Imaymanan ruwaykunaqa kan, chaywanpas kikin Diosllan llapanchispi tukuy imaymanata ruwan ’, nispa.
Rikusqanchis hina, ima llank’aytapas aparikunan kaqtinqa, espirituqa manan kaqllatachu ruwan sapanka Dios serviqkunapi..
Yanapanmi ‘ pisi t’aqa ovejakunata ’ ‘ wak ovejakunatapas ’.
Ichaqa manan kaqllatachu iñiq t’aqapi kaq llapa iñiqmasikunapi ruwan.
Ejemplopaq, umallikunaqa santo espirituwanmi nombrasqa kanku.
Ichaqa manan llapa espirituwan akllasqa cristianokunachu iñiq t’aqapi umalli kanku.
Chaypin yachanchis espirituqa mana kaqllatapunichu llapa iñiqmasikunapi ruwasqanta. Jehová Taytanchisqa “Diospa wawankuna nisqa kaytan ” paykunapi churan, otaq wawankuna kasqankuta yachanankupaq reparachin.
Chaytaqa espiritunwanmi ruwan, chay espirituwanmi Churin Jesusta kawsarichirqan, hinaspa hanaq pachapi wiñay kawsayta qorqan (leey Romanos 8: 11, 15).
Diosqa chay espiritutan utilizallarqantaq tukuy imaymanata kamananpaq (Gén.
1: 1 - 3). Chaymantapas, Bezaleelta yanaparqan yupaychana karpa ruwayta, Sansonta yanaparqan runaq mana ruway atisqanta ruwananpaq, Pedrotapas unu patanta purinanpaq.
Ichaqa kaytan reparana: Diospa espiritun huk runata pusarisqanqa manan kaqllachu hanaq pachaman rinanpaq akllasqanwanqa.
Cristianokunata akllayqa espirituq huk hinata ruwasqallanmi, pichus akllasqa kanantataq Dios decidin.
¿Wiñaypaqchu Dios espirituwan bautizasqa kayta aparinqa?
Rikusqanchis hina, unay tiempomantañan kay Hallp’api Dios serviqkuna karqan, imaymanapitaq santo espirituq yanapayninta chaskirqanku.
Espirituwan bautizasqa kaspa akllasqa cristiano kayqa 33 wata Pentecostés fiestamantapachan qallarirqan, chayamunqataqmi tiempo tukukapunanpaq.
Chaywanpas Diosqa yanapashallanqan serviqninkunata, paykunaman kallpanta qospa, chhaynapi wiñaypaq munayninta ruwanankupaq.
¿Imatan cristianokuna aparishanku santo espirituq yanapayninwan?
¿Imatan Jehová serviqkuna aparishanku santo espirituq yanapayninwan?
Apocalipsis 22: 17 kutichin: ‘ Santo espirituwan Corderoq esposanwanmi ninku: ¡Hamuy!
nispa. Pipas uyariqqa nichun: ¡Hamuy!
nispa. Pipas ch’akichikuqqa hamuchun, kawsay unuta ukyay munaqqa mana qolqellawan ukyachun ’, nispa.
Espirituq kallpachasqanmi cristianokunaqa lliw ‘ munaq ’ runakunata invitashanku Diospa qosqan kawsay unuta ukyanankupaq.
Akllasqa cristianokunan chay llank’ayta umallishanku, wak ovejakunataq yanapashanku.
Espirituq pusarisqanmi huk nisqalla llank’anku.
Imaña suyakuyninku chaypas, Diosmanmi qokurqanku ‘ Yayaq, Churiq, santo espirituq sutinpi [...] bautizakuspa ’.
Llapankun kawsayninkupi espirituwan pusachikunku.
Iskaynin t’aqa cristianokunapas ch’uyata kawsanankupaq kallpachakusqankupin yanapachikunku.
Mañakushallasun santo espirituta
¿‘ Imaynatan rikuchinchis Diospa espiritun ñoqanchispi kasqanta ’?
Hanaq pachapaqña otaq kay pachapaqña suyakuyninchis chaypas, Diosmi ‘ hatun atiyta ’ qowasun hunt’aq sonqowan Diosta servispa premioman aypanapaq.
Mayninpin runakuna asipayawanchis mana pisipaspa Diospa Gobiernomanta willasqanchisrayku.
Chayrayku, yuyarisunpuni ‘ Cristorayku k’amisqa kasqanchista ’.
Ichaqa sichus predicashallasun chayqa, rikuchisunmi ‘ Diospa atiyniyoq espiritun [ñoqanchisman] uraykamusqanta ’.
18, 19.
¿Ima yanapaytan Dios qowasun santo espiritunwan, imata ruwanapaqmi decidisqa kashanchis?
Biblian nin: “[Diosmi] allin munayninman hina allinkaq ruwayta munachisunkichis hinaspa ruwachisunkichis ”, nispa.
Tukuy tiempon kallpachakunanchis ‘ manchakuywan khatatataywan, qespichisqa kananchispaq ’.
Santo espirituwan yanapachikuspa, hinallataq “Diospa kawsachiq siminta ” estudianapaq kallpachakuspa.
Tukuy sonqo Diospa espiritunpi confiasun chayqa, tukuy sonqowanmi espiritual ruwayninchiskunata hunt’asun.
Kallpachakusunmi sapa kuti aswan allinta ruwanapaq, Diospa yanapaynintataq maskhasun.
Paymi yanapawasun Simin Qelqata entiendenapaq, sasachakuykunata atipanapaq allin willakuykunata predicanapaqpas.
Diosmanta santo espiritunta mañakuspaqa kaytan yuyarina: “Mañakuychis qosunkichismi, maskhaychis tarinkichismi, waqyakuychis kicharimusunkichismi ”.
Chhaynaqa, Diosmanta mañakushallasun ñawpaqpi hina kay tiempopipas espiritunwan pusawashanallanchispaq.
• ¿Bendicionkunata chaskinapaq imatan Mariamanta yachananchis?
• ¿Imaynatan santo espíritu Pablota pusarirqan?
• ¿Imaynatan espíritu kay tiempopi pusariwanchis?
[24 paginapi dibujo]
Santo espirituq yanapayninwanmi Pablo millay espiritukunata qarqorqan
[26 paginapi foto]
Diosqa llapanchismanmi santo espiritunta qowanchis, ima suyakuyniyoqña kanchis chaypas
Kusisqalla kashay onqosqaña kaspapas
¿HAYK’AQLLAPAS rikch’arirqankichu chay p’unchay ch’isiyarunantaña munaspa?
Huk p’unchaytawanmi atipanayki karqan onqoyniykita otaq ima llakikuyniykitapas.
Yaqapaschá Job hina sientekurqanki, paymi nirqan: “Aswanpas wañukapusaq kawsanaymantaqa ”, nispa (Job 7: 15).
Ichaqa, ¿unay tiempo chhaynapi tarikuwaq chayri?
Chhaynapin tarikurqan Mefiboset, payqa Davidpa amigon Jonatanpa wawanmi karqan.
Phisqa watayoq kashaqtinmi pampaman urmaspa “wist’u kapurqan ” (2 Sam.
4: 4). Tiempowanmi reyta traicionaymanta yanqa tumpasqa karqan, chayraykun llakisqa tarikunman karqan wist’u tarikusqanmantapas.
Ichaqa allin ejemplon karqan onqoykunata, tumpasqa kayta, llakikuykunatapas atipaq kasqanmanta, chhaynapi tarikushaspapas kusisqalla kasqanrayku (2 Sam.
9: 6 - 10; 16: 1 - 4; 19: 24 - 30).
Apóstol Pablopas allin ejemplon karqan.
Huk kutinmi qelqarqan ‘ khiska t’ipasqa hina nanay cuerponpi ’ kasqanmanta.
Chay khiskaqa imawanpas onqosqa kasqanmi kanman karqan otaq apóstol kaspa llank’asqanmanta runaq rimasqanta aguantanan karqan.
Imaynaña kaqtinpas sasachakuyninqa manan chinkarqanchu, chaymi onqoyninwan kawsanan karqan, hinallataq chay hawa llakikuyninwan.
Kay tiempopipas mana hampiy atina onqoykuna hawa otaq llakisqa tarikusqankun wakin Dios serviqkunata ñak’arichin. 18 watayoq kashaqtinmi Magdalenata tarirqanku lupus eritematoso sistémico nisqata. Chay onqoy hap’iwaqtinchisqa cuerpopi defensakunan organismonchista atacan.
Paymi nin: “Sinchi manchasqan kasharqani.
Nishutan onqoyniy yapakurqan, hinan mikhusqayta mana organismoy chaskiqchu, simiypi úlcera hap’iwarqan, hinallataq tiroides onqoypas ”.
Izabelaq onqoyninqa mana reparayñataqmi karqan.
Paymi nin: “Huch’uyniymantapachan depresión onqoywan karqani, chaymi sinchi manchakuy hap’iwan, manan samayta atinichu otaq wiksaypi calambre hap’iwan.
Mana kallpayoqtan saqewan ”, nispa.
Onqoywan kawsay
Onqoykunaqa manan allintachu kawsachiwanchis.
Chhayna kaqtinqa, allinmi kanman imaynapi tarikushasqanchista qhawarikuy.
Mayninqa sasan maykamalla atisqanchista reconocey.
Magdalena nin: “Sasachakuyniyqa astawanmi yapakun, mayninpiqa sinchi sayk’usqan tarikuni, chaymi mana camaymanta hatariytapas atinichu.
Hinaspapas, manataq hayk’aq onqonayta yachanichu chayqa, manan imata ruwanaypaqpas ñawpaqmanta planeayta atinichu.
Astawanqa llakikuni manaña ñawpaqpi hinachu Diosta serviy atisqaymantan ”, nispa.
Zbigniew nin: “Watakunaq pasasqanman hinan, artritis onqoy kallpayta pisiyachiwan, tulluykunata pisi - pisimanta huñuspa.
Mayninpiqa, nishu inflamasqa kaspan mana imatapas ruwayta atinichu.
Chayraykun sinchi llakisqa tarikuni ”, nispa.
Qayna ura watan Barbaraq umanpi tumorta tarirqanku.
Pay nin: “Qonqayllan cuerpoypi cambiokuna kan.
Mana kallpayoqmi tarikuni sapa kutillanmi umaypas nanawan, manataqmi imamanpas yuyayta churayta atinichu.
Mana lliwtapas ruway atisqayta reparakuspaymi kawsayniypi ima ruwanayta qhawarikunay karqan ”, nispa.
Ñawpaqpi qhawarimusqanchis runakunaqa Jehová Diosta serviq cristianokunan kanku, paykunaqa kallpachakunkun munayninta ruwanankupaq.
Tukuy sonqon Diospi confianku, yanapaynintataq sumaqta qhawarinku (Pro.
3: 5, 6).
¿Imaynatan Jehová yanapan?
Ima onqoyniyoqpas kaspaqa manan yuyaykunanchischu Dios mana allinpaq qhawariwasqanchista (Lam. 3: 33).
Yuyarinanchismi Job ‘ chanin runa ’ kashaspapas imaynapi tarikusqanta (Job 1: 8).
Diosqa manan pitapas mana allinkunawan pruebaman churanchu.
Lliw onqoykunapas imaymana llakikuykunapas ñawpaq tayta - mamanchiskunaq saqewasqanchismi. Jehová Dioswan Jesuswanqa yanapanqakupunin chanin runakunata (Sal.
34: 15).
Astawanqa, sasachakuypi tarikuspan reparanchis Diospa ‘ yanapayninta, pukara ’ qaqa hina kasqanta (Sal. 91: 2).
Chhaynaqa, sichus mana hampiy atina onqoyniyoq kasunman chayqa, ¿iman yanapawasunman kusikuyninchis ama chinkananpaq?
Mañakuy: Ñawpaq tiempopi Dios serviqkuna hinan ñoqanchispas llakikuyninchiskunata Diosman saqesunman paywan rimaspa (Sal.
55: 22). Chhaynapin ‘ Diosqa thak - kayta qowasun runakunaq mana aypay atisqan thak - kayta ’, chay thak kaytaq ‘ sonqonchistapas yuyayninchistapas [...] waqaychanqa ’.
Magdalenaqa onqoynintan aguantan Diosmanta tukuy sonqo mañakusqanrayku.
Paymi nin: “Sonqoyta payman kicharisqaymi thak sientekuni kusisqataq kanpas.
Kunanqa entiendenin Diospa yanapayninta sapa p’unchay necesitasqayta ”, nispa.
Mañakusqanchista uyarispan Diosqa santo espiritunwan kallpachawasun, Simin Qelqawan, iñiqmasinchiskunawanpas.
Manan suyasunmanchu onqoyninchista milagrota ruwaspa chinkachinanta; ichaqa chaskisunmanmi yanapayninta ima llakikuyninchistapas aguantanapaq (Pro.
2: 7).
Bibliaq nisqan hina, paymi ‘ hatun atiyta ’ qowasun.
Familia: Familiapi sumaq kawsay khuyapayakuq kaypas yanapanmi onqoywan kawsanapaq.
Familianchis chaypiña kashankuman yanapawananchispaq chaypas, paykunapas ñoqanchis hinan llakikunku, chaymi mayninpiqa mana ima ruwaytapas atinkuchu.
Kuska mañakuymi llapa familiata yanapanqa thak kawsay kananpaq (Pro.
14: 30).
Barbaran ususinmanta iñiq t’aqapi sipaskunamantawan nin: “Paykunaqa kusatan yanapawanku predicacionpi.
Kallpachawanmi sumaqta llank’asqanku ”, nispa.
Zbigniew iñiqmasinchisqa anchatan valoran esposanpa yanapayninta, ninmi: “Paymi wasipi yaqa llapa ruwanakunata ruwan.
Chaymantapas, yanapawanmi p’achakunaypaq, maletinniytataq apaysiwan huñunakuykunaman predicaq ima riqtiyku ”, nispa.
Iñiqmasikuna: Iñiq t’aqapi iñiqmasikunawan kayqa, anchatan kallpachawanchis consolawanchispas.
Ichaqa, ¿iman suceden pipas onqosqanrayku mana huñunakuyman riyta atiqtin?
Magdalena nin: “Iñiqmasikunan huñunakuykunapi yachachikusqanta grabapuwanku.
Chaymantapas, visitamuwankun imakunapiraq yanapawanankupaq.
Wakintaq cartakunata apachimuwanku.
Ñoqamanta yuyarispa interesakusqankun yanapawan aguantanaypaq ”, nispa.
Izabela kayta nin: “Iñiq t’aqapiqa askha taytaykuna mamaykunan kan, paykunan uyariwanku entiendewankutaq imayna sientekusqayta.
Familiayqa iñiq t’aqapi kaqkunan, chaypin thak kusisqa kani ”, nispa.
Sasachakuykunapi tarikuqkunaqa manan hukkunamanta t’aqakunankuchu, aswanpas iñiq t’aqawanmi huñukushallanku (Pro.
18: 1). Chhaynapin hukkunatapas kallpachanqaku.
Yaqapaschá qallariypiqa necesitasqankumanta iñiqmasikunaman willakuyta iskayyankuman.
Ichaqa, sut’inta willaqtiykiqa agradecekusunkikun ‘ munanakuyninkuta ’ rikuchinasuykikupaq oportunidadta qosqaykirayku.
Chhaynapi tarikuspaykiqa, niwaqmi huñunakuyman rinaykipaq yanapaynin necesitasqaykita, paykunawan predicaq lloqsiy munasqaykita, otaq llakikuyniykimanta parlay munasqaykita.
Ichaqa manan iñiqmasinchiskunataqa mat’ipayananchischu, aswanpas agradecekunanchismi yanapayninkuta.
Allin yuyaywan qhawarisun: Mana hampiy atiy onqoykunata kusisqalla aguantanapaqqa makinchispin kashan.
Sinchi llakisqa kayqa mana allin yuyaykuymanmi apan.
Biblian nin: “Onqosqataqa kawsayta munasqanmi kallpachan, ichaqa, ¿pitaq kallpachanqa llakiq ñit’isqantari? ”, nispa (Pro.
18: 14).
Magdalena nin: “Anchatan kallpachakuni ama sasachakuyniypi nishuta yuyaykunaypaq.
Allin kashasqay tiempotaqa sumaqtan pasarini.
Mana hampiy atina onqoyniyoq kashaspapas hunt’aq sonqo kaq iñiqmasikunaq experiencianta leeymi kallpachawan ”, nispa.
Izabela iñiqmasinchistaqa kallpachanmi Jehová Dios payta munakusqan anchata valorasqantapas yachay.
Pay nin: “Necesitasqa kasqaytan qhawarini Diosta servispay, yachanitaqmi pipaq kawsanayta.
Chaymantapas, kanmi hamuq tiempopaq sumaq suyakuyniy ”, nispa.
Zbigniew nin: “Onqoyniywanmi yacharqani huch’uyaykukuq kayta, kasukuq kayta, allin yuyaywan imatapas ruwayta, Diosta kusisqa serviyta, kikiyta ama khuyapayakuytapas.
Chaymantapas, kallpatan hap’irqani astawan espiritualpi wiñarishanallaypaq ”, nispa.
Diosqa yachanmi imayna aguantasqaykita khuyapayakuqtaqmi kanpas.
Yuyariy: “Diosqa chaninpunin, payqa manan qonqanchu ruwasqaykichiskunataqa, iñiq wawqe - panakunata yanapaykuspa payta munakusqaykichistapas ”.
Diospa kay promesanpi tukuy sonqo confiay: “Manan saqerparisqaykichu, manataqmi wikch’urparisqaykipaschu ”.
Sichus hayk’aqllapas llakisqa sientekunki chayqa, mosoq pachapi sumaqta kawsanaykipi yuyayniykita churay.
Pisi tiempollamantan ñawiykiwanpuni rikunki Diospa Gobiernon sumaq bendicionkunata kay Hallp’aman apamusqanta.
[28, 29 paginakunapi fotokuna recuadropiwan]
Onqosqa kashaspapas predicashallankun
“Manañan callepi sapallay puriyta atinichu, chaymi esposaywan otaq huk hermanowan predicaq lloqsiyku.
Umallaypin hap’ini ima nispa rimay qallarinayta, hinallataq textokunatapas. ” (Jerzy, manan ñawin rikunchu.)
“Telefonomanta predicaspa cartakunatan qelqani, hinallataq wakin yachay munaq runakunawan cartapi qelqaspa rimanakuyku.
Chaymi askha kutipi yanapawarqan allinta parlarinaykupaq. ”
(Magdalena, lupus onqoyniyoq.)
“Wasin - wasinta predicaymi gustawan, ichaqa mana lloqsinaypaq hinachu sientekuni chayqa, telefonomantan predicani. ”
(Izabela, depresión clínica onqoyniyoq.)
Allin sientekusqay p’unchaykunaqa rinin wasin - wasinta predicaq. ” (Barbara, umanpi tumor hap’in.)
“Revistakunatan pisillata apani, hinan predicashallani sinchita nanawaqtin manaña atinaykama. ”
(Zbigniew, artritis onqoyniyoq.)
[30 paginapi foto]
Wayna - sipaskunapas kurakkunapas kallpachankumanmi
Allinmi karqan cambiokunaman yachakuy
Khaynatan willakun James A.
Estados Unidospa urayninpin 1928 watapi nacerqani, yana runawan yuraq runawan t’aqanasqa kanapaq kamachikuy kashaqtinraq.
Chayta mana kasuqkunata carcelpin wisq’aqku otaq imawanpas castigaqku.
CHAY tiempopi Testigokunapas, Estados Unidospi tarikuq wakin iñiq t’aqakunapin yana cristianokunawan yuraq cristianokunawan t’aqanasqa huñunakunanku karqan. 1937 watapin taytayqa yana iñiqmasikunaq huñunakusqan Chattanooqa (Tennessee) umallikunaq llank’ayninpi yanapakuq umalli karqan (chay tiempopi siervo de compañía).
Henry Nichols cristianotaq yuraq iñiqmasikunaq iñiq t’aqanpi.
Taytaywan Nicholswan wasi qhepaypi rimasqankutan huch’uyllaraq kasqaymanta yuyarini.
Manaña entienderqanichu rimasqankuta chaypas, imaynatachus predicanankumanta rimaqtinkun taytaypa ladonpi kayta munaq kani.
1930 watapin familiayqa sasachakuypi tarikusqa.
Mamaymi 20 watallayoq wañupusqa, hinan taytayku uywawasqaku panay Doris tawa watachayoq kashaqtin noqataq iskay watachayoq kashaqtiy.
Pisi tiempollaraq bautizasqa kashaspapas allintan iñiyninpi wiñasqa.
Kawsayniypi yanapawaqkuna
1933 watapin taytay reqsirqan Lillie Mae Gwendolyn Thomas cristianata, chay qhepallamantaq casarakapurqan.
Iskayninkupas hunt’aq sonqo kanaykupaqmi allin ejemplo karqanku.
1938 watapin umallikunataqa manaña iñiq t’aqapichu nombrananku karqan aswanpas Brooklyn (Nueva York) llaqtapi.
Chattanooga llaqtapi wakin cristianokunan chay kamachikuyta mana kasukuyta munarqankuchu, taytaymi ichaqa nirqan chay kasukunanta.
Taytaypa decidisqanta mamaypa yanapasqan, Diospaq hunt’aq sonqo kasqanku iman kunankamapas yanapawan.
Bautizakuni, tukuy tiempoywan predicani
1940 watapin hermanokuna huk carrota contratarqanku Detroit (Michigan) llaqtapi apakuq Hatun Huñunakuyman rinaykupaq.
Chaypi kaqkunamantan wakin bautizakurqanku.
Ñoqaqa phisqa wataymanta pachan predicarqani ichaqa manan bautizakurqanichu, chaytan wakinqa mana entienderqankuchu.
Tapuwaqtinkun kutichirqani imarayku bautizakuyta mana entiendesqayta.
Kallpachakurqantaq bautizakuy ancha importante kasqanta entiendechiwananpaq.
Tawa killa qhepamanmi 1940 watapi 1 octubre killapi bautizakurqani Chattanooga llaqtamanta lloqsispa huk chiri p’onqopi.
Escuelamanta vacacionpi kaspan 14 wataypi precursor kayta qallarirqani.
Predicarqanitaq Tennessee, Georgia llaqtapi tarikuq huch’uy llaqtachakunapi.
Mikhuna apakunaypaqmi tutaraq sayariq kani, soqta horas tutamantataq trenpi otaq carropi predicaq riq kani, soqta hora tardentataq kutimpurqani.
Manaraq docetan mikhunayta tukurapuq kani, chaymi yarqaypi karqani.
Qolqeta apakuqña karqani chaypas, yana runa kasqayraykun mana mayqen tiendamanpas haykuchiwaqkuchu.
Huk p’unchaymi heladota rantikuyta munarqani ichaqa qarqomuwarqankun.
Aswanchá chaypi kasharqan sumaq sonqo yuraq warmi, paymi rantinpuwaspa hawaman apamuwarqan.
Secundariata qallarishaqtiyqa, Estados Unidospi uray ladonpi kaq llaqtakunapin movimiento de derechos civiles nisqata yanapaqkuna astawan yapakusharqan.
Chaykunamantan karqan NAACP nisqa (inglés simipi Asociación Nacional para el Progreso de las Personas de Color) kallpacharqankutaq estudiantekunapas chay organizacionpi kanankupaq.
Yana runakunapaq kaq wakin escuelakunan, hinallataq escuelaypas nirqanku llapayku chay organizacionta yanapanaykupaq.
Mat’ipayawarqankun razayta yanapanaypaq, ichaqa manan munarqanichu.
Willarqanin mana mayqen razamanpas Dios sayapakusqanta, imaymana mana chaninkuna allichanantapas.
Estudioyta tukusqay qhepamanmi decidikurqani Nueva York llaqtaman ripunaypaq.
Ichaqa rishaspaymi Asambleapi reqsisqay amigoykunawan tupanaypaq Filadelfia (Pensilvania) llaqtapiraq qhepakurqani.
Paykunaq iñiq t’aqankupiqa iskaynin razapas kuskan huñunakurqanku, ñoqaqa chay kutillapiraqmi chhayna iñiq t’aqapi kasharqani, chaypi kashaqtiymi watukuq umallipas hamurqan.
Huk kutinmi sapaqman pusawaspa qhepakaq huñunakuypaq huk asignacionta qowarqan.
Chayraykullan chaypi qhepakapurqani.
Filadelfia llaqtapi kaq amigoykunamantan huknin karqan Geraldine White sipas, paytan qhepaman suticharqani Gerri nispa.
Allintan Bibliamanta yachaq, wasin - wasinta predicaspapas faciltan parlata tupachiq.
Chaymantapas precursor kaytan munaq ñoqa hina, chayqa importanten karqan ñoqapaqqa. 1949 watapi 23 abril killapitaq casarakurqayku.
Misionerokunapaq Escuelaman riyku
Karu llaqtakunapi Diosta servinaykupaqmi Misionerokunapaq Escuelamanqa riytapuni munarqayku.
Chay escuelaman rinaykupaq hinan kawsayniykutapas allichasharqayku.
Chay qhepallamanmi niwarqanku Lawnside (Nueva Jersey) llaqtaman rinaykupaq, chaymantataq Chester (Pensilvania) llaqtaman, qhepamantaq Atlantic City (Nueva Jersey) llaqtaman.
Chaypin hunt’arqayku iskay wata casado kasqaykuta, chay escuelaman rinaykupaqtaq solicitudta apachirqayku.
Ichaqa willasaykichis imaraykuchus manan kasqan ratochu invitawasqankumanta.
1950 watakuna qallariypin Corea nacionpi guerra kaqtin askha waynakunata cuartelman huñusharqanku.
Yaqachus hina Filadelfia llaqtapi soldadokunata huñuq oficinaqa Testigokunata cheqnikurqan mana mayqen nacionmanpas sayapakusqankurayku.
Ichaqa huk juezmi willawarqan FBI nisqa ñawpaq kawsayninta investigaspa mana mayqen nacionmanpas sayapakusqayta yachasqanta.
Chayraykun 1952 watapi 11 enero killapi Tribunal Presidencial de Apelación (Presidential Appeal Board) t’aqawarqan 4D nisqapi, predicaspa llank’asqayrayku.
Chay watapi agosto killapin invitasqa karqayku Misionerokunapaq Escuelaman, 20 kaq claseman, qallarirqantaqmi setiembre killapi.
Chaypi kashaspaykuqa munarqaykun huk nacionman asignawanankuta.
Panay Dorisqa 13 clasemantan karqan, Brasil nacionpitaq servisharqan.
¡Ichaqa manan chhaynachu karqan asignacionniykuta chaskiqtiyku!
Alabama llaqtaq urayninpi kaq yana cristianokunaq kasqan iñiq t’aqakunata watukuq kanaypaqmi niwarqanku.
Chayqa chikantan llakichiwarqanku, ñoqaykuqa huk nacionkunapi predicamunaykupaqmi yuyaykurqaykuña.
Huntsville llaqtapi kaq iñiq t’aqatan ñawpaqtaqa watukurqayku.
Alojawanankupaq kaq cristianaq wasinmanmi chayarqayku, q’epiykuta urayachishaqtiykutaq telefonopi rimaqta uyarirqayku, “wawakunan chayarqamunkuña ”, niqta.
Ichaqa chhayna hinayá karqan, 24 watallayoqmi karqayku, aswan pisi watayoq hinan qhawarikurqaykupas.
Chaymi watukusqayku iñiq t’aqakunapiqa “wawakuna ” nispa sutichawarqanku.
Estados Unidos nacionpin huk llaqtata reqsikuq Bible Belt (cinturón de la Biblia) nisqa sutiwan, chaypiqa askha runakunan Bibliata respetaqku.
Chayraykun imaynatachus predicanaykupaq kaykunata yuyaykurqayku:
1) Kay pacha imayna kasqanmanta pisillapi rimanaykupaq.
2) Ima suyakuytachus Biblia willasqanta.
3) Ima ruwanapaq Bibliaq nisqanta.
Chay qhepamantaq Bibliata estudianapaq hina qelqata munachiq kayku.
Chhaynata predicaspan askha runakunata yanaparqayku, chaymi “Sociedad del Nuevo Mundo ” nisqa Hatun Huñunakuypi huk asignacionta chaskirqani, chayqa aparikunan karqan Nueva York llaqtapi 1953 watapi, chaypin rikuchinay karqan imaynatachus predicasqaykumanta.
1953 kuskan watapi hinan yana iñiqmasikunaq tarikusqanku iñiq t’aqakunata qhawariq umalli (superintendente de distrito) hina visitanaykupaq niwarqanku.
Chayqa karqan Virginia llaqtamanta Florida llaqtakama; Alabama llaqtamanta Tennessee llaqtakama.
Watukuq umallikunaqa imayna kawsaymanpas yachakunaykun karqan.
Ejemplopaq, alojakusqayku wasipiqa manan karqanchu pila unu, chaymi cocina qhepapi estañomanta tinapi bañakuq kayku, chay qhepaqa q’oñin karqan.
Huk razayoq kasqaykurayku sasachakuykuna
Estados Unidospa uray lado llaqtakunapi servinaykupaqqa allin yuyaywan ruwaqmi kanayku karqan.
Yana runa kasqayraykun t’aqsana wasikunaman mana haykuchiwaqkuchu, Gerrin ichaqa “‘ señora Thompsonpa ’ p’achantan apamushani ” nispalla haykuq, chaymi askha runakuna creeqku paypa kamachin kananpaq.
Iñiq t’aqata q’awariq umallikuna La Sociedad del Nuevo Mundo en acción nisqa peliculata presentanaykupaqqa, chayta qhawanaykupaqmi huk hatun pantallata alquilanaykupaq waqyaq kani, nirqanitaq: “Wiraqocha Thompsonpaqmi ”, nispa.
Sumaq sonqon kasqaykuraykun mana nishu sasachakuywanchu predicaq kayku.
Huk raza kasqankumanta cheqninakusqankumantapas Estados Unidos nacionpi wichay lado llaqtapi tiyaqkunatan cheqnikullaqkutaq.
Huk kutinmi periodicopi lloqsimurqan Sociedad Watchtower Bible and Tract of New York nisqamanta James A.
Thompson (wawan) huk Hatun Huñunakuypi discursota qonanpaq.
Chayta leespankun wakin yuyaykurqanku New York llaqtamanta kanaypaq, chaymi escuelapi huñunakunaykupaq local alquilasqaykuta manaña mañayta munawarqankuchu.
Chaymi chaypi autoridadkunaman willamunay karqan Estados Unidos nacionpi Chattanooga llaqtapi estudiasqayta.
Uray lado llaqtamanta kasqayta yachaspan chay localta alquilawarqanku.
1950 watakuna ukhupin huk raza kasqamanta cheqninakuy astawanraq yapakurqan. 1954 watapin askha Hatun Huñunakuykuna aparikurqan, chaypin wakin Testigokuna phiñakurqanku discurso qoqkuna mana mayqenpas yana cristiano kasqanmanta.
Chaymi yana cristianokunata nirqayku pacienciayoq kanankupaq.
Qatimuq watapi Hatun Huñunakuypiqa ñoqapas yachachimurqanin, chaymantapachan askha yana cristianokuna Estados Unidos nacionpa uray ladonpi kaq llaqtakunapi qhepa Hatun Huñunakuykunapi discursokunata qomurqanku.
Estados Unidospi huk raza kasqamanta cheqninakuyqa tiempowanqa pisiyarqanmi, pisi - pisimanta iñiq t’aqakunapipas kuska huñunakurqanku.
Chaypaqmi hukmanta allichakunan karqan publicadorkuna mayqen iñiq t’aqapi kanankupaq, predicanapaq territoriokunata, umalli cristianokunaq ruwayninkutapas.
Ichaqa llakikunapaqmi karqan, wakin yana cristianokuna yuraq cristianokunapas manan chay cambiota allinpaqchu qhawarirqanku.
Chaywanpas askhan Diosninchis hina mana pimanpas sayapakuqkuna karqayku.
Askha iñiqmasikunan huk razamanta amigokunayoq karqayku.
Chaytan familiaypas rikuchirqan 1930 - 1940 watakunapi.
Mosoq llank’ayta chaskini
Enero killapi 1969 watapin Guyana nacionman rinaykupaq niwarqanku, chaywanqa kusikurqaykun.
Ñawpaqtan Brooklyn (Nueva York) llaqtaman rirqayku, chaypin yachachiwarqanku Guyana nacionpi predicación aparikusqanta imayna qhawarinaypaq.
Julio killapin asignacionniykuman chayarqayku. 16 watañan iñiq t’aqakunata watukurqayku chaymi yachakunayku karqan huk cheqasllapi tiyayman.
Chaymantapas Gerriqa misionera hinan predicasharqan, ñoqataq sucursalpi llank’arqani.
Imaymanatan ruwarqani: jardinta allichaspa, 28 iñiq t’aqakunaq qelqakuna mañakamusqankuta apachispa, Brooklyn llaqtamanta cartakuna apachimusqankutapas atiendespa ima.
Sapa p’unchaymi llank’arqani 14, 15 horakunata.
Manan facilchu karqan iskayniykupaqpas, ichaqa yachakurqaykun kusikuywantaq llank’arqayku.
Chayaqtiykuqa 950 publicadorkunan karqan, kunantaq 2.500 masña.
Guyana nación q’oñi kasqanqa kusichiwarqankun, askha frutakuna verdurakuna kasqanpas, astawanqa kusichiwarqanku Bibliaq yachachikuyninmanta ch’akichikuq, k’umuykukuq runakuna Diospa Gobiernonmanta yachasqankun.
Esposayqa sapa semanan 20 runakunaman estudiota qoq, askha yachachisqaykutaq bautizakurqanku.
Tiempowantaq wakin karqanku precursorkuna, umallikuna misionerokuna ima.
Onqosqaykurayku sasachaykuna
Tayta - mamayqa Estados Unidospin tiyarqanku, 1983 watapin necesitarqanku yanapanata.
Chaymi Gerriwan panay Doriswan huñunakurqayku, payqa Brasil nacionpin 35 wataña misionera kasharqan.
Yuyaykusqanman hinaqa chhaynapin huklla misionero kayta saqenman, ñoqawan Gerriwan rispaykuqa iskayniykun saqeykuman.
Qhepamanmi tayta - mamayku wañupuqtin Dorisqa Chattanooga llaqtapi precursora especial karqan.
1995 watapin cáncer de próstata nisqata tariwarqanku, chaymi kutimpurqayku Estados Unidosman.
Familiayqa Tennessee llaqtapin tiyarqan Gerriq familiantaq Pensilvania llaqtapi, ñoqaykutaq Goldsboro (Carolina del Norte) llaqtapi, chhaynapin kasharqayku familiaykuq tiyasqan llaqtakuna cercanpi.
Cáncer onqoyniytaqa tratamientowanmi controlasharqani, chaymi kunanqa Gerriwan kuska Goldsboro iñiq t’aqapi onqosqa tarikuq precursor especial kaspa servishayku.
65 wata masña Gerriwan kuska Diosta servisqaykupi yuyaykusqaykupiqa anchatan Jehová Diosta agradecekuyku askha saminchaykuna qowasqankumanta.
Chay tiempo kawsasqaykupin askha kutipi repararqayku Davidpa nisqan cheqaq kasqanta, nirqanmi: “Señor Diosníy, hunt’aqpaqqa hunt’aqllataqmi kanki, chanin runapaqqa chaninllataqmi kanki ”, nispa (2 Sam.
22: 26).
[3 paginapi foto]
Taytaypas Nichols cristianopas allin ejemplon ñoqapaq karqanku
[4 paginapi fotokuna]
Gerriwan Misionerokunapaq Escuelaman rinayku kashaqtin (1952)
[5 paginapi fotokuna]
Misionerokunapaq Escuelamanta asignacionniyku: Estados Unidospa uray ladonpi watukunapaq iñiq t’aqakuna
[6 paginapi foto]
Watukuq umallikuna esposankupiwan huk razakunawan Hatun Huñunakuypi (1966)
[7 paginapi foto]
Misionero kaspa Guyana nacionpi kusisqa servishayku
¿Leerqankichu kay killakunapi chayamuq Qhawaq revistakunata?
Chhayna kaqtinqa, ¿kutichiwaqchu kay tapuykunata?
• ¿Imatan Dios Leví aylluta nisharqan: “ñoqan [...] kaqniykipas herenciaykipas kani ”, nispa?
Israelpi kaq ayllukuna ukhupi levitakunaqa manan ima hallp’atapas chaskirqankuchu.
Ichaqa Diosmi paykunaq ‘ herencianku ’ karqan (Núm. 18: 20).
Manaña hallp’anku karqanchu chaypas, kusikuywanmi Dios serviyllapi karqanku.
Paykunamanqa Diosmi kawsanankupaq necesitasqankuta qoq.
Chay hinallataqmi kay tiempopipas cristianokunaqa Diospa Gobiernonrayku llank’ashanku, paykunapas tukuy sonqon confianku imachus necesitasqanku chaskinankupi.
• ¿Iman huk cristianota yanapanman q’ochurikuy akllakusqan allinninpaqchu icha manachu chayta yachananpaq?
Huk kusirikuy akllakusqanchis allinninchispaqchu, hinallataq Diospa allin qhawarisqanchu kasqanta yachanapaqqa, kaykunatan tapukuna: ¿Imaynan chay kusirikuy?
¿Hak’aqmi kusirikusaq?
¿Piwanmi kusirikusaq?
• ¿Imaynatan Proverbios 7: 6 - 23 yanapawanchis pornografía nisqapi ama urmanapaq?
Chay texton rimashan huk waynamanta, payqa qhelli huchapi puriq warmiq tiyasqan ladontan yanqa purirqan, hinan warmiqa munapayaspa urmachirqan.
Cristianokunaqa manan haykunchischu Internetpi qhelli kaqkunamanta kaq fotokunaq kasqanman.
Ancha importanten manaraq Internetman haykushaspa Diosmanta mañakuy.
2011 Qhawaq revistapi yachachikuykuna
Willashanmi ima killapi chay yachachikuy lloqsimusqanta
Bibliaq yanapayninwan cambianku, 1 / 7, 1 / 1
Kusikuyta tariy Bibliata estudiaspa, 15 / 5
Wayna sipaskunapaq, 1 / 4, 1 / 7
CRISTIANOKUNA IMAYNA KAWSANANKUMANTA
¿Agradecekushanchischu Jehová Dios pusawasqanchismanta?
15 / 4
Allin ruwayta akllakuy, 15 / 6
Allin yuyaywan Internetman haykusun, 15 / 8
Ama iñiqmasinchiskunamanta t’aqakusunchu, 15 / 3
Ama yanqa yuyaykuykunawan q’otukusunchu, 15 / 3
Aswan allinqa kasukuymi sacrificio haywaymantaqa, 15 / 2
¿Atinkumanchu bautizakuyta? 15 / 6
Atipasunmanmi llakichiwaqninchis yuyaykuykunata, 1 / 1
Bibliamanta tapukuykuna otaq sasachakuyninchiskuna kaqtin, 15 / 10
Casarasqakuna respetanakuychis, 1 / 10
Chayllaraq wawayoqkunapaq yanapaykuna, 1 / 7
Cristianokunaqa honradon kananchis, 15 / 4
Diosmi sonqocharqan (Elías), 1 / 10
Familiantin estudianapaq yanapaykuna, 15 / 8
Finees hina sasachakuykunata atipasun, 15 / 9
Jehová Diospa ruwasqankunapi yuyaymanay, 15 / 1
Kallpachakusqaykiqa allinpunin kanqa (familiawan Diosta yupaychay), 15 / 2
Kusikuyta tarinapaq, 1 / 1
Kusisqalla iñiqmasinchiskunawan kasun, 15 / 10
Kusisqalla kashay onqosqaña kaspapas, 15 / 12
‘ Makilla kasun ’, 15 / 10
Sapallanku wawankuta uywaq warmikuna, 1 / 1
¿Sumaqtachu qhawarinchis saminchaykuna chaskisqanchista?
15 / 2
Tukuy tiempo kuskalla ¿imaynapi?
1 / 4
Wawakunawan parlasun warmi - qhari puñuymanta, 1 / 1
Wawanchiskunata yachachisun respetoyoq kayta, 15 / 2
Wawaykichista yachachiychis allinta kawsanankupaq, 1 / 4
HUK TEMAKUNA
¿Aburrikunapaqchu wiñay kawsay kanqa?
1 / 7
‘ Apamuwanki [...] qarapi qelqasqakunata ’, 15 / 6
¿Diospa atiyninwanchu huk simikunapi rimanku?
1 / 1 ‘ Huk warmi, arí, warmikuna ’ (Ecl. 2: 8), 15 / 3
¿Imataq Diospa Reinonri? 1 / 10
¿Imaynatan yachawaq mayqen religión cheqaq kasqanta?
1 / 10
¿Karqanchu Abrahampa camellonkuna?
15 / 6
¿Listoñachu kashanki hatun p’unchaypaq?
1 / 4
¿Lliw hunt’aq cristianochu hanaq pachaman rin?
1 / 7
Moisés phiñakurqan Aaronpa wawankunapaq (Lev.
10: 16 - 20), 15 / 2
¿Pin kay pachata kamachishan?
1 / 10
Qolqeykiq kasqanman hinalla kawsay, 1 / 7
¿“San Pedroq rantinpichu ” papa umallishan? 1 / 10
Suertewan qolqe ganay, 1 / 4
Tawnakunata usut’ankutapas apanankupaq (apostolkuna), 15 / 3
Wakcha kayqa tukukapunqan, 1 / 7
Wañupuqkunapaq suyakuy, 1 / 7
HUÑUNAKUYPI ESTUDIASQANCHIS
Allin ruwasqallankuta qatikusun, 15 / 12
Allin willakuykunaqa allinninchispaqmi, 15 / 6
Allin yuyaywan Diosta servisun, 15 / 4
15 / 10 ‘ Ama qan kikiykiq yuyayniykiman k’askakuychu ’, 15 / 11
Casado kawsayqa Diospa qokuyninmi, 15 / 1
Chaninkayta tukuy sonqowan munakusun, 15 / 2
¿Cheqnikunchischu mana chaninkaqta?
15 / 2
Dios munakuyninta rikuchiwanchis, 15 / 6
Diosmi atiyta qowanchis sasachakuykunata atipanapaq, 15 / 1
Diosmi atiyta qowanchis tentacionta pisi kallpayayta atipanapaq, 15 / 1
Diospa espiritunwan pusachikusun ama kay pacha espirituwanchu, 15 / 3
Diospa espiritun pusariwananchistan necesitanchis, 15 / 12
¿Diospa samakuyninpichu kashanki?
15 / 7
¿Diospa santo espiritunwanchu pusachikushanchis?
15 / 4
Diospi hap’ipakuspaqa manan imatapas manchakusunchu, 15 / 5
Diosta hatunchanapaq hina imatapas decidisun, 15 / 4
Diosta serviq familiakuna, riqch’ashaqlla kashaychis, 15 / 5
Espirituman hina puriyqa kawsay thak kaypiwanmi, 15 / 11
Familiakuna listo kashaychis, 15 / 5
Hukkunawan thakpi kawsasun, 15 / 8
¿Iman Diospa samanan p’unchay?
15 / 7
¿Jehová Dioschu herencianchis? 15 / 9
Jehová Diosqa munakuywanmi pusawanchis, 15 / 7
Jehová Diosqa ‘ thak - kayta qoq Diosmi ’, 15 / 8
Jeremías hina rikch’ashaqlla kasun, 15 / 3
¿Kasukusunchu Jehová Diospa willawasqanchista?
15 / 7
¡May hatunpunin Jehová Diospa yachayninqa! (olivo, Rom.
11), 15 / 5
Mesiasta tarirqanku, 15 / 8
Ñawpaqpi espirituwan pusachikuq runakuna, 15 / 12
‘ Phawaychis [...] premiota chaskinaykichispaq ’, 15 / 9
15 / 5
‘ Qankuna ukhupi llank’aqkunata respetaychis ’, 15 / 6
¿‘ Reqsiwanchu ’ Jehová Dios?
15 / 9 ‘ Santo espirituq [...] rurunqa ’ Diostan hatunchan, 15 / 4
Santo espirituwan Diospa tukuy kamasqan, 15 / 2
Solterokuna, astawanmi Diospaq llank’awaqchis, 15 / 1
Solterokunapaq casarakuqkunapaqwan yuyaychaykuna, 15 / 10
‘ Tukuy imapi sonqochakuq Diospi ’ confiasun, 15 / 10
Yanapanan llank’aykunata chaskinankupaq, 15 / 11 JEHOVÁ
Diospa sutin orqo - orqo wayq’opi (Suiza), 15 / 1
Diosta allinta reqsiy, 1 / 4, 1 / 7
¿Huk rikch’ayniyoq runakunallatachu Dios sayapakun? 1 / 10
¿Imaraykun Dios hinallata qhawan mana allinkunata?
1 / 7
¿Imaraykun Diosta reqsinanchis?
1 / 4 Imatan Dios munan kay hallp’apaq, 1 / 7
¿Imatan wawakunaman yachachina?
1 / 10
¿Pitaq Diosri?
1 / 4 JEHOVÁ DIOSPA TESTIGONKUNA
¿Imaraykun ancha kusisqa kanchis?
(organización), 15 / 3 México nacionmanta carta, 1 / 4
¿Qhaliyachinkuchu onqosqakunata?
1 / 1
Sapa wata ruwakuq huñunakuy, 15 / 8
¿Valoranchischu kusikuywan ‘ yanapakuyta ’?
(contribucionkuna), 15 / 11
Watantinpi llank’asqanchismanta willakuy, 15 / 8
Allin umalliq Cristota qatikusun, 15 / 5
Angelkunaqa yanapawasunmanmi, 1 / 1
¿Hayk’a profeciakunan Jesucristopi hunt’akurqan? 15 / 8
¿Ima horasmi Jesús wañuchisqa karqan? 15 / 11
¿Imaraykun mana chaskirqankuchu?
1 / 1
¿Pitaq Jesucristori? 1 / 3
KAWSAYNINKUMANTA WILLAKUSQANKU
Allinmi karqan cambiokunata kasukuy (J.
Thompson), 15 / 12
Askha saminchaykunatan chaskikurqani (A.
Bonno), 15 / 4
Bibliata leeyqa kallpachawarqanpunin (M.
Leroy), 15 / 9
Jehová Diosta serviymi anchata kusichiwan (F.
Rusk), 15 / 10
Manaña wañuyta manchakunichu (P.
Gatti), 15 / 7
‘ Sumaq umalli, munasqa amigo ’ (J. Barr), 15 / 5
Diospa Siminmanta yachachikuykuna
Kaypin Bibliaykiwan tapukuyniykikunaman kutichiykunata tarinki.
Munaqtiykiqa Jehová Diospa testigonkunan yanapasunkiman kay tapuykunata t’aqwinaykipaq.
¿Sut’ichu Bibliapi profeciakuna?
Tukuy atiyniyoq Diosllan hamuq tiempopaq imakuna kananta willan (Amós 3: 7).
Adán Evaq huchallikusqanku tiempokunamantaraqmi Cristo otaq Mesías hamunanmanta willarqanña.
Hinaspapas willarqanmi hunt’aq sonqo Abrahampa mirayninmanta huk kamachikuq hamunanta, paymi kasukuq runakunata ch’uya kawsayman apanan karqan (Génesis 22: 18; Isaías 53: 4, 5).
Nillarqantaqmi prometesqa Mesiasqa Belén llaqtapi nacenanta.
(Leey Miqueas 5: 2.)
700 watakuna ñawpaqta Jesús manaraq naceshaqtinmi, Bibliaqa willarqanña huk doncella sipasmanta nacenanta, cheqnisqa kananta, huchakuna pampachananpaq kawsayninta qonanta hinaspa qhapaqkunawan p’ampasqa kanantapas (Isaías 7: 14; 53: 3, 9, 12). 500 watakuna ñawpaqtan willarqanña huk asnopi sillaykuspa Jerusalén llaqtaman haykunanta chaymantataq 30 qolqerayku traicionasqa kananta.
Chhaynatapunin hunt’akurqan.
(Leey Zacarías 9: 9; 11: 12.)
¿Tiempollanpi hunt’akunanpaqchu Dios imatapas willan?
500 watakuna ñawpaqtan, Biblia willarqan ima watapi Mesías rikhurimunanta.
Chayamunanpaq hayk’a tiempo pasananmantan watapi yupasqa semanakuna karqan, huk ‘ semanataq ’ tupan 7 watawan.
Profecía willan iskay t’aqamanta: 7 semanakuna, 62 semanakunapiwan.
Llapanpin 69 semanakuna otaq 483 watakuna.
¿Hayk’aqmi qallarirqan?
Persia llaqtamanta willakuykunan tupachin 455 watawan (Nehemías 2: 1 - 5). 483 watakuna qhepamanmi 29 watapi Jesús bautizakurqan.
¡K’apaqtan chay profecía hunt’akurqan!
(Leey Daniel 9: 25.)
¿Hunt’akushanchu kay tiempopi profeciakuna?
Jesusmi willarqanña kunan tiempopaq profeciakunamanta.
Chaypin willarqan Diospa Gobiernonmanta allin willakuykuna predicakunanmanta, chaykunan Diosta munakuq runakunata thak - kayta qonan karqan.
Chay Gobiernon kay millay pachata tukuchinqa. (Leey Mateo 24: 14, 21, 22.)
Bibliapi profeciakunan willarqanña manaraq p’uchukay chayamushaqtin imakuna kananmanta.
Willarqanñan runakuna imaymana fabricasqankuwan kay pachata allichanankumantaqa astawan thuninankumanta.
Astawanmi ñak’ariy kanan karqan mikhuypa pisiyapusqanwan, guerrakuna, pacha chhaphchiykuna onqoykunapas kasqanrayku.
Millay kawsaypas astawanmi kanan karqan.
Chhayna millay tiempokuna kashaqtintaq Jesuspa qatikuqninkunaqa llapa suyukunaman Diospa Gobiernonmanta allin willakuykunata willananku karqan. (Leey Mateo 24: 3, 7, 8; 2 Timoteo 3: 1 - 5.)
¿Iman kanqa runakunapaq hamuq tiempopi?
Tukuy atiyniyoq Diosninchisqa hamuq tiempopin kasukuq runakunata bendecinqa.
Diospa Gobiernonpi Mesías Jesucriston waranqa wata kay pachata kamachinqa akllasqa cristianokunawan kuska.
Wañusqakunapas kawsarimpunqakun hinaspan Diosta reqsispa wiñay kawsayta chaskikunqaku.
Llapa runan onqoyninkumanta qhaliyapunqa, manañan onqoypas wañuypas kapunqañachu.
(Leey Apocalipsis 5: 10; 20: 6, 12; 21: 4, 5.) Astawan yachayta munanki chayqa ¿Imatapunin Biblia yachachin?
nisqa librota qhaway 23 - 25 paginakunata, 197 - 201 paginakunatawan, chataqa Jehová Diospa testigonkunan ruwan.
Paykuna hina kay
SONQONPAS phataq - phataq nishaqmi Esterqa reypa tiyasqanman sumaqllata asuykushan.
Reypa kamachikunan wasi ukhu pationpi kaqkunan ch’in kashanku, chaymi pay kikinpa purisqanta uyarikun sumaq p’achanpa qhetunakusqantapas.
Manan reypa palacion imayna ruwasqa kasqanta qhawaspachu utirayan aswanpas yuyayninqa kashan kamachikuna tiyanapi tiyashaq runapin, chay runaq makinpin kawsaynin kashan.
Reyqa tukuy yuyaymi Esterta qhawashan hinaspan qori varanta haywarin, chayta ruwaspan salvan.
Esterqa manan invitasqachu karqan reyman asuykunanpaq chaymi wañuchisqa kanan karqan.
Esterqa ancha agradecesqan varaq puntanta llamiykun (Ester 5: 1, 2).
Asuero reyqa manchakunapaq hinan, ancha atiyniyoq qhapaqtaqmi kanpas.
Ñawpa tiempopi Persia suyu reykunamantan nikun p’achanku askha millón qolqe valeq kasqanta.
Chhaynaña kaspapas, anchatan Estertaqa munakun, chaytan payqa imayna qhawayusqanpi reparan. Reytaq tapuykurqan: “Reina Ester, ¿iman karqon?
Willaway, ¿imatan mañakuyta munanki?
Suyuq kuskannintaña mañakuwanki chaypas, qosqaykin ”, nispa (Ester 5: 3).
Esterqa wañuchinankuta mana manchakuspan reyman asuykunña llaqtanta wañuchinankumanta hark’ananpaq, chhaynapin hatun iñiyniyoq kasqanta rikuchin.
Reyqa manan wañuchirqanchu ichaqa chayraqmi aswan sasa kaqta Esterqa ruwanqa.
Reypa yuyaychaqninkunaq qollanan Amanmi millay runa, reyta q’otuspan Esterpa llaqtanta chinkachinanpaq leyta horqorqan, chaytan hatunchakuq reyman entiendechinan kashan.
¿Imaynatan reypa sonqonman chayanqa? ¿Imatan yachanchis Esterpa iñiyninmanta?
Allin yuyaywanmi ‘ rimanan tiempota ’ suyarqan
¿Autoridadkunaq ñawpanpichu reyman llapanta willanan? Manan.
Chayta ruwanman chayqa, reymi pisichasqa qhepanman Amantaq defendekuyta qallarinman, manan chhaynachu nispa.
¿Imatan Ester ruwanqa?
Ñawpa tiempopin rey Salomón Diospa yuyaychasqan nirqan: “Kay pachapiqa imaymanapaqmi tiempo kan, [...].
Kanmi upallakuna tiempo, rimana tiempopas ”, nispa (Eclesiastés 3: 1, 7). Chaykunatachá uywaqnin Mardoqueoqa wiñasqanman hina Esterman yachachirqan.
Allintan entienden ‘ rimana tiempota ’ suyayqa ancha importante kasqanta.
Estermi nin: “Allin rikch’akusunki chayqa, valekuykin kunan p’unchay wasiyman Amanpiwan hamunaykita, hatun mikhuytan qanpaq wakichini ”, nispa (Ester 5: 4).
Reyqa “hamusaqmi ” nispan nin, chaymi Amanta waqyachin.
¿Reparankichu Esterpa allin yuyaywan rimasqanta?
Qosanta mana pisichaspan llakikuyninmanta willananpaq allin tiempota maskhan.
Payqa sumaqtan preparan chay hatun mikhuyta, qosanpa llapan gustonkunapin yuyaykun.
Sonqonku kusikunanpaqtaq mana faltachinchu allin vinota (Salmo 104: 15).
Chaypin Asuero anchata kusikun, chaymi Esterta hukmanta tapun ima munasqanmanta.
¿Rimanan tiempoñachu?
Esterpaqqa manan.
Chaymi reyta Amantawan paqaristinpaq hatun mikhuyman hukmanta invitan (Ester 5: 7, 8).
¿Imanaqtinmi mana rimarinraqchu?
Yuyariy Esterpa llaqtan wañuchisqa kananpaq ley horqokusqanta.
Llapa judiokunaq kawsayninkun makinpi kashan, chaymi rimananpaq tiempota allinta reparan.
Chayta suyaspataq chay hatun mikhuyta ruwan qosan munakusqanta rikuchinanpaq.
Pacienciayoq kayqa ancha allinmi, ichaqa manan lliwchu chhayna kanku.
Sonqon ñit’isqaña, maytaña imayna tarikusqanta willayta munashan chaypas, Esterqa rimana tiempotan suyan.
Paypa ruwasqanta hina ruwayqa ancha allinmi, ñoqanchispas yaqapaschá reparasunman mana allinkuna allichakunan kananta.
Sichus huk sasachakuyta pi autoridadniyoqpas allichananta munasunman chayqa, Ester hinapaschá pacienciakuywan suyananchis kanqa.
Proverbios 25: 15 texton nin: “Pacienciawanmi kamachikuqtaqa uyachina [convencina], llamp’u simitaqmi mana kuyuriq sonqota kuyurichin ”, nispa.
Sichus allin tiempota suyasun llamp’u simiwantaq rimasun chayqa, Ester hinan contrapi churakuqta sinchi mana kuyuriq qaqa hinaña kaqpa sonqontapas ‘ kuyurichisun ’.
¿Bendecinchu Jehová Dios Esterpa pacienciakusqanta allin yuyaywan ruwasqantapas?
Pacienciakuspaqa chanin kaytan tariwaq
Esterpa pacienciakusqanqa sut’itan rikuchin qhepaman imachus kananta.
Amanqa ‘ ancha kusisqa sonqoyoqmi lloqsirqan ’ chay p’unchay mikhusqanmanta, hatunchasqan sientekun reywan reinawan invitasqankumanta.
Reypa kamachikunan wasi punkupi Mardoqueota rikuspanmi ichaqa ‘ sinchita phiñakun ’.
Amanta respetanña chaypas Mardoqueoqa manapunin k’umuykukuspachu napaykun. ¿Imarayku?
Jehová Dioswan allinpi kayta munasqanrayku, conciencianrayku ima (Ester 5: 9).
Amanqa esposanman amigonkunamanmi pisichasqa kasqanta willan, chaymi paykunaqa 22 metromantaqa aswan hatun k’aspita ruwachinanpaq yuyaychanku, reyta valekuspa Mardoqueota chaypi seq’ochinanpaq.
Amanqa anchatan kusikun chay nisqankuwan usqhayllataqmi ruwayta munan (Ester 5: 12 - 14).
Ichaqa Biblian willan ‘ reyqa chay kikin tuta puñuywan mana aysachikusqanta ’.
Chaymi suyuq willakuy qelqanta qayllanpi leenankupaq kamachin.
Chaypin uyarin reyta wañuchinankupaq yuyaykusqankumanta denuncia churakusqanta.
Reyqa yuyarinmi chay runakuna hap’isqa wañuchisqa kasqankuta.
Ichaqa, ¿iman Mardoqueopaq karqan chay denunciasqanmanta?
Yuyayninmanraqmi reyqa kutirparin hinan tapun chay ruwasqanmanta imatas qorqanku chayta, chaymi nirqanku: “Manan imatapas qonchischu ”, nispa (Ester 6: 1 - 3).
Reyqa usqhayllan mayqen yuyaychaqnintapas tariyta munan qonqasqanta correginanpaq.
¿Pin reypa hawa pationpi kashasqa? Aman runa. Payqa tutayllamantan rirqan Mardoqueota wañuchinanpaq reymanta permiso mañakuq.
Manaraq mañakushaqtinmi ichaqa Asuero reyqa tapun: “Ñoqan huk qharita hatunchayta munani, ¿imayna hatunchasqataq kanman? ” nispa.
Ñoqatachá hatunchayta munawan ”, nispa.
Chaymi nin: ‘ Qanpa p’achaykiwan p’achakuchun, sillakunayki caballopi sillakuchun [...], suyupi qollana oficialtaq [...] caballo aysantin llaqta plazapi muyurimuchun: ¡Ahinatan reyqa hatunchay munasqan qharitaqa ruwan! nispa waqyakuspa ’, nispa.
¡Imaynaraqchá Amanqa sientekurqan reypa hatunchasqan runaqa Mardoqueo kasqanta yachaspa!
¿Pitan rey kamachin kunkawan waqyakuspa Mardoqueota hatunchananpaq?
Amanllatataqmi (Ester 6: 4 - 10).
Munay mana munaymi Amanqa sonqonpas t’impurishaqraq reypa kamachisqanta hunt’arqan.
Warminpas amigonkunapas nirqankun: “Chay Mardoqueo judío runa kashaqtin, ñawpaqenpi atiyniyki pisichasqa chayqa, manan atipawaqñachu, aswanpas hukpaqkaman urmanki ”, nispa (Ester 6: 12, 13).
Chaykaman Esterqa, reywan rimananpaq pacienciakuspa huk p’unchaytawan suyan, Amantaq mana reparaspalla kikin trampanta preparashan.
Hinaspapas, Jehová Diospaschá reyta mana puñuchirqanchu (Proverbios 21: 1).
Chaymi Biblia kallpachan ‘ Diospi suyakunanchispaq ’ (Miqueas 7: 7).
Diospa makinpi sasachakuyninchista saqeqtinchisqa, kaytan reparasun: payllan aswan allinta ñoqanchismantaqa allichanqa ima sasachakuyninchistapas.
Mana manchakuspan rimarirqan
Esterqa manañan qosanwan suyachikuyta munanchu, chaymi kay iskaykaq mikhuypi rimayta deciden.
¿Imaynatan qallarinqa?
Rey kikinmi hukmanta ima munasqanmanta tapun (Ester 7: 2).
Chaymi “rimanan tiempo ” chayamuqtin rimarin.
Rimayta qallarinanpaqqa sonqonpichá Diosmanta mañakurqan, chaymantataq nirqan: “Reyníy, sumaqta qhawariwanki chayqa, allintaq rikch’akusunkipas chayqa, khuyapayaykuwayku ñoqatapas llaqtaytapas ama wañuchiwanankupaq.
Chayllatan valekuyki ”, nispa (Ester 7: 3).
Chaypi qhawarisqanchis hina, Esterqa reypa imachus decidisqanta respetananpaqmi rikuchin.
Manan ñawpa reina Vasti hinachu qosanta p’enqaypi qhepachin (Ester 1: 10 - 12).
Hinaspapas manan pisichanchu mana allinta yuyaykuspa Aman runapi confiasqanmanta.
Aswanpas kawsayninta salvananpaqmi rogakun.
¿Pin reinata wañuchiyta munan?
Estermi nillantaq: “Ñoqapas llaqtaypas llapayku ch’usaqyachisqa kanaykupaqmi vendesqa kashayku.
Kamachipaq vendesqalla kaykuman chayqa, ch’inllachá kakuyman, manachá umayki nanachiq hamushaymanchu ”, nispa (Ester 7: 4).
Esterqa tukuy sonqon llakikuyninta willan, ichaqa nillantaqmi paypas llaqtanpas kamachipaq vendesqalla kankuman karqan chayqa ch’inlla kakunanta.
Ichaqa reypaqpas manan allinninpaqchu kanman karqan, chaymi Esterqa mana upallakunchu.
Ester hina sonqoman chayaqta rimayqa ancha allinmi.
Sichus hatun sasachakuyta munakusqanchis runaman otaq autoridadniyoq runaman willananchis kanqa chayqa, Ester hina pacienciawan, respetowan sut’ita rimaymi yanapawasun sonqonman chayanapaq (Proverbios 16: 21, 23).
Esterta uyarispan reyqa nin: “¡Pitaq chayri!
¡Maypitaq kashan hatunchakuspa chay hina mana chanin ruwayta munaqri! ”, nispa.
Hinan Esterqa kutichin: “¡Awqaykuqa kay millay Amanmi! ”, nispa.
Amantaq chayta uyarispa, mancharikuymanta chiriyanraq.
Reytaq confiasqan runa millay kasqanta yachaspa sinchita phiñakuspa uyanpas yanamanraq tukun, ancha munasqan esposanta wañuchinanpaq engañaspa huk leyta firmachisqanta yachaspa. Amanmi chayta rikuspa khatatatan.
Reytaq usqhaylla huertaman lloqsin sonqonta tiyaykachiq (Ester 7: 5 - 7).
Kunanqa ñan yachankuña Aman millay runa kasqanta, chaymi Esterpa ñawpaqenpi qonqorikun pampachananpaq rogakuspa.
Huertamanta kutiykamuspan reyqa Amanta rikun Esterpa chakinpi thallaykuspa rogakushaqta. Chaymi reyqa k’arakta phiñakuspa nirqan: “¿Wasiypi kashaspachu qayllaypiraqtaq reinata violayta munanki? ”, nispa.
Chhaynapin Amanqa pay kikillantaq wañuyninta maskhakurqan.
Chayta rey rimayta tukuqtin hinan wakin oficialninkuna Amanpa uyanta pakaykuspa apapunku.
Chayllamanmi reyqa yachan confiasqan runa Amanqa, huk hatunkaray seq’ona k’aspita ruwachisqanta, chaytan ruwachirqan Mardoqueota seq’ochinanpaq.
Hinan reyqa chay seq’onapi Amanta seq’onankupaq kamachin (Ester 7: 8 - 10).
Kay millay pacha kawsasqanchispiqa yuyaykunchismi chanin - kayqa mana hayk’aqpas kananta.
¿Hayk’aqllapas chhaynata sientekurqankichu?
Esterqa manan hayk’aqpas sientepakurqanchu nitaqmi saqerqanchu Diospi suyakuyninta nitaq paypi confiasqantapas.
Chaymi chanin kaqta ruwananpaq tiempo chayamuqtin mana manchakuspa tukuy atisqanta ruwarqan wakintataq Diospa makinpi saqerqan.
Ñoqanchispas chhaynatan ruwananchis.
Jehová Diosqa kunankamapas cheqnikushallanmi mana chanin ruwayta.
Payqa atinmi Amanta hina millay runakunata kikin trampankupi urmachiyta (Salmo 7: 11 - 16).
Payta qonqakusparaqmi Jehová Diosta llaqtantapas defienderqan
Reyqa manan Mardoqueo hunt’aq kamachi kasqanta nitaq payta wañuchinankumanta hark’allasqantachu yacharqan aswanpas Esterpa uywaqen kasqantawanmi, chaymi reyqa Mardoqueota Amanpa rantinpi kamachikuqta churan.
Estermantaq Amanpa wasinta llapa kaqninkunatawan qopun Estertaq Mardoqueota mayordomo kananpaq churan (Ester 8: 1, 2).
Kunanqa Mardoqueopas Esterpas salvakunkuñan. Chhaynaqa, ¿thakchu Ester kashan?
Sichus payllapi yuyaykunman chayqa thakmi kashanman. Ichaqa judiokunata wañuchinanpaq Amanpa ley horqosqanmi suyuntinmanña chayashan.
Amanqa watuqkunamanmi rirqan ima p’unchaysi chayta ruwananpaq aswan allin kanman chayta yachananpaq.
Bibliaq nisqan hina Pur nisqata otaq suertetan qhawasqa (Ester 9: 24 - 26).
¿Salvakunkumanraqchu judiokuna?
Wañuchinkumanña chaypas Esterqa yapamantan reyman rin mana invitasqa kashaspa.
Kunanqa llaqtanraykun waqan qosantataq rogakun judiokunata wañuchinankupaq ley horqokusqanta tatichinanpaq.
Ichaqa manañan atikurqanchu, Persia suyu reykunaq ley horqosqankuqa manañan tatichiyta atikuqchu (Daniel 6: 12, 15).
Chaymi reyqa Esterta Mardoqueotawan kamachin mosoq leykunata horqonankupaq.
Chaypin huk leyta horqonku judiokuna defiendekunankupaq.
Mensaje apaqkunaqa usqhayllan chay allin noticiata apanku suyuq k’uchunkunakamaraq, chaymi judiokunaq sonqonqa yapamanta llanllarin (Ester 8: 3 - 16).
Imaynataraqchá llapa judiokunaqa chay maqanakuypaq preparakushanku, chay ley mana kaqtinqa manan hayk’aqpas chay ruwayta atinkumanchu karqan.
¿Yanapanqachu Jehová Dios llaqtanta?
(1 Samuel 17: 45.)
Judiokunata wañuchinanku p’unchaymi chayamunña ichaqa Diospa llaqtanqa liston kashan defiendekunanpaq.
Persia suyumanta askha autoridadkunan judiokunaq ladonmanta kashanku, suyuntinpin yachakunña huk judío runa primer ministro kasqanta, paymi Mardoqueo.
Jehová Diosmi llaqtanta atipachin, enemigonkuna mana vengakunankupaqtaq llapankuta wañuchin (Ester 9: 1 - 6).
* Chaymantapas Amanpa chunkantin churinkunatan wañuchirqanku chhaynapi Mardoqueoqa mana imatapas manchakuspa Amanpa kaqninkunamanta encargakunanpaq (Ester 9: 7 - 10).
Chhaynapin Diosqa Amalec runakunata chinkachinanpaq ñawpaqmanta willachisqanta hunt’arqan, chay runakunan tukuy tiempo Diospa llaqtanta sinchita cheqnikuqku (Deuteronomio 25: 17 - 19).
Yaqapaschá Amanpa churinkunallaña Amalec runakunamanta karqanku.
Esterqa sasa ruwanakunatan ruwanan karqan, reypa sutinpi leykuna horqoyta chaykunan kanman guerrata ruwanankupaq otaq millay runakunata wañuchinankupaq.
Chaykuna ruwayqa manachá facilchu karqan.
Ichaqa, Diospa munayninqa karqan llaqtan ama chinkananmi, chaymantan prometesqa Mesías hamunan karqan, payllan llapa llaqtakunaq suyakuyninqa (Génesis 22: 18).
Anchatan kusikunchis kay pachaman Jesús hamusqanpi qatikuqninkunaman amaña guerrapi maqanakunankupaq kamachisqanmanta.
Manaña guerrakunata ruwanchischu chaypas, cristianokunaqa espiritualpin maqanakunchis, Saqraqa anchatan munan iñiyninchis chiriyachiyta.
Chaymi Estermanta Diospa qelqachisqanqa ancha allinpuni, ñoqanchispas iñiyninchista pay hina rikuchinanchispaqmi allin yuyaywan pacienciawan rimananchis, sonqoman chayanapaq hina, hinaspapas mana manchakuspan Diospa llaqtanta defendenanchis.
Esterqa mana tayta - mamayoqmi karqan chaymi primon Mardoqueo uywakapurqan, primonqa paymanta sinchi kurakmi karqan.
Persia suyumanta rey Asueroq esposan kananpaqmi akllasqa karqan.
Reypa yuyaychaqninkunaq qollanan Amanmi Judío runakunata wañuchiyta munarqan, chay llaqtamantataqmi Mardoqueoqa karqan.
Chaymi Mardoqueoqa Esterta rogakurqan reyta rimapayananpaq.
Reymi judiokunaman huk p’unchaytawan qon enemigonkunata ch’usaqyachinankupaq (Ester 9: 12 - 14).
Kunankamapas judiokunaqa chay p’unchaytan yuyarishallanku Purim fiestapi, chhaynatan suticharqanku judiokunata wañuchinanpaq Amanpa suerte qhawasqanrayku.
[18 paginapi recuadro]
Estermanta tapukuykuna
¿Imaraykun Mardoqueo hinallata qhawarqan mana iñiq runawan Esterpa casarakusqanta?
Ester librota t’aqwiq runakunan ninku, Mardoqueoqa allin reqsisqa kananrayku Esterta reywan casarachisqanta.
Ichaqa manan cheqaqchu chayqa karqan.
Judiokunaq ruwasqankuman hinan Mardoqueoqa hark’akurqan Esterpa casarakunanta.
Ichaqa manan ima ruwaytapas atinkumanñachu karqan chay nacionpi tiyapakuqlla kasqankurayku hinaspapas reymi munasqallanta ruwaq diosta hinataq qhawarichikuqpas.
Tiempowanmi rikukurqan Jehová Diosqa Esterwan llaqtanta salvachisqanta, chayqa karqan reywan casarakusqanrayku (Ester 4: 14).
¿Imanaqtinmi mana rikhurinchu Diospa sutin Ester libropi?
Kay librotaqa Mardoqueon qelqanman karqan Diospa yuyaychasqan.
Yaqapaschá chay libroqa waqaychasqa karqan Persia nacionpi kaq documentokunawan kuska.
Sichus Diospa sutin chay libropi rikhurinman karqan chayqa, persa dioskunata yupaychaqkunapaschá wikch’upunkuman karqan.
Ichaqa Jehová Diospa ruwasqankunan chay willakuykunapi sut’ita rikukun.
Chaywanpas Diospa sutinqa mana reparachikuq hinallan qelqasqa karqan, sapanka simiq ñawpanpi otaq tukuyninpin Diospa sutinmanta huk letrata qelqakurqan, llapan sutita hunt’akunankama (Ester 1: 20, nota NM).
¿Ester libro tupanchu chay nacionpi imakunachus ruwakusqanmanta willaq qelqakunawan?
Wakin runakunaqa ninkun: “Chay tiempopi imakunapas qelqakusqanwanqa manan tupanchu ”, nispa.
Hukkunan ichaqa ninku: “Ester librota qelqamuqqa tukuytan reqsirqan reypa palacionta, imaynachus ruwasqa kasqanta, persakunaq costumbrenkutapas ”, nispa.
Chay llaqtapi imakunachus ruwakusqanmanta willaq qelqakunapiqa manan reina Estermanta willanchu, ichaqa huk importante runakunamantapas manan willanchu.
Mardukâ nisqa sutiyoq runamantan ichaqa willan, payqa Ester librota qelqamusqanku tiempopin reypa palacionpi kamachikuq karqan.
[19 paginapi recuadro]
Huk profecían hunt’akullarqantaq
Esterwan Mardoqueowan Diospa llaqtanta cuidaspankun Bibliapi huk profeciata hunt’allarqankutaq.
Ñawpa tiempomantaraqmi Jehová Diosqa Jacobta yuyaycharqan huknin wawanmanta profetizananpaq, nirqanmi: “Benjaminqa qechukuq atoqmi, tutamantan mikhunqa qechusqanta, ch’isiyaykuytataq rakinqa qechusqankunata ”, nispa (Génesis 49: 27).
“Tutamantan ” nispaqa Israel llaqtapi reykuna kamachikuyta qallarisqankumantan rimashan, chay tiempokunapin Benjaminpa mirayninmanta mana manchakuspa maqanakuqkuna karqanku hukninmi rey Saúl karqan.
Paykunan Diospa llaqtanta defenderqanku. “Ch’isiyaykuytataq ” nispaqa Israel llaqtapi manaña ima reypas kamachikusqanmantan rimashan, chay tiempopin Benjaminpa ayllunmanta iskay miraynin Diospa enemigonkunata ch’usaqyachirqanku paykunan karqan Esterwan Mardoqueopiwan.
Paykunan rakinakurqanku Amanpa kaqninkunata.
[15 paginapi dibujo]
Esterqa huch’uyaykukuspan reypa pampachasqanmanta agradecekurqan
[16, 17 paginakunapi dibujo]
Esterqa mana manchakuspan Amanpa millay runa kasqanta sut’iman horqorqan
[18, 19 paginakunapi dibujo]
Esterwan Mardoqueowanmi Persia suyupi judiokunaman leyta apachirqanku
Kaykunamanta yachachin
© 2012 Watch Tower Bible and Tract Society of Pennsylvania.
Todos los derechos reservados.
27 DE FEBRERO 2012 – 4 DE MARZO 2012
Cheqaq cristianokunaqa respetankun Diospa Siminta
4 PÁGINA • 113, 116 TAKIKUNA
5 - 11 DE MARZO 2012
Apostolkuna hina makilla kashasun
9 PÁGINA • 125, 43 TAKIKUNA
12 - 18 DE MARZO 2012
Kamachikuy Simiq qallariy yachachikuyninkuna yanapawanchis
16 PÁGINA • 107, 13 TAKIKUNA
19 - 25 DE MARZO 2012
Tukuy sonqowan Diosman sacrificiota haywasun
21 PÁGINA • 66, 56 TAKIKUNA
26 DE MARZO 2012 – 1 DE ABRIL 2012
Rey t’aqa sacerdotekuna lliw runata yanapanku
26 PÁGINA • 60, 102 TAKIKUNA
KAYKUNAMANTAN WILLASHAN:
1 YACHACHIKUY 4 - 8 PAGINAKAMA
Yachasunmi imaynatas cheqaqta yachay munaq cristianokuna ñawpa tiempomantapacha Bibliaq nisqanman hina ruwasqankumanta.
Chaymantapas willashanmi 2012 watapaq textota.
2 YACHACHIKUY 9 - 13 PAGINAKAMA
Apostolkunapas qallariy siglopi cristianokunapas Diostan makilla servirqanku, ¿imaynatan chayta qatikusunman? Kay estudiopin yachasun chayta.
Chaymi kallpachawasunchis Diospa Reinonmanta lliw runakunaman willananchispaq.
3, 4 YACHACHIKUYKUNA 16 - 25 PAGINAKAMA
Israelitakunata Dios sacrificiokuna mañasqanmantan yuyarisunchis.
Cristianokunaqa manaña Kamachikuy Simita kasukunchischu chaypas, allinmi kanqa chaypi qallariy yachachikuykunata estudiay.
Ejemplopaq, Diosqa suyashallanmi payta agradecekunanchista.
5 YACHACHIKUY 26 - 30 PAGINAKAMA
Runakunaqa Dioswan allipunakapuytan astawan necesitashanchis.
Yachasunchis imaynatas rey t’aqa sacerdotekunaq yanapayninwan chay ruwakusqanmanta, ruwasqanku allinninchispaq kasqanmantapas.
3 Huñunakuypi estudianapaq revistapi cambiokuna
14 “¿Atiymanchu predicayta? ”
15 Allinninchispaq estudiasun ama aburrikuspalla
31 Waqaychasqanchiskuna
TAPANPI KAQ: San Cristóbal de las Casas nisqa callepi mercado (México).
Casarasqa precursorkuna tsotsil simita yachaspa chay rimayta yachaq familiaman Diosmanta yachachishan.
HUK SIMIKUNAMAN T’IKRAKUSQAN
30 simikunaman
Huñunakuypi estudianapaq revistapi cambiokuna
Kunanmantapachan estudiananpaq Qhawaq revista aswan munay lloqsimunqa, chhaynapin aswan facilta Diospa yachachikuyninkunata t’aqwinki (Sal.
1: 2; 119: 97).
Tawa watañan pasarun chay revista iskaypi lloqsimusqan: hukninmi llapa runakunapaq, huknintaq Jehová Diospa testigonkunapaq, iñiyninkupi wiñayta munaq Biblia estudiaqkunapaqwan.
Askha wataña experienciayoq cristianon kayta qelqamurqan: “¡Allintapunin Diospa yachachikuyninkunata t’aqwin!
nispan yuyaykurqani estudianapaq Qhawaq revista chayllaraq lloqsimuqtin.
Anchatan agradecekuykichis chhayna sumaq regalo qowasqaykichismanta ”, nispa.
Huk cristianon qelqamullarqantaq: “Kay revistatan Biblia con referencias nisqaq yanapayninwan askha horakuna estudiayta munashani ”, nispa.
Qankunapas chhaynatachá yuyaykunkichis.
¿Yuyashankichu hayk’aqmantapacha Qhawaq revista lloqsimusqanta? ¡1879 watamantapachan!
Chhayna hatun ruwayqa aparikushan Diospa espiritunpa yanapaynillanwanmi (Zac.
4: 6). 133 watakunaq pasasqanpin askha kutita kay revistaq tapanpi cambiokuna ruwakurqan. 2012 watapiqa chay revistaq tapanpin predicasqanchismanta fotokuna lloqsimunqa.
Chaymi yuyarichiwasun lliw runaman Reinomanta rimanapaq Diospa kamachiwasqanchista hunt’ananchis kasqanta.
Revistaq tapanpi kaq foton iskay kaq paginapi kallanqataq, pisillapin willanqa chay fotomanta, maypi horqosqa kasqantapas. Chayqa sapa killan yuyarichiwasun Jehová Diospa testigonkuna “kay pachantinpi ” predicashasqanchista.
Ichaqa manan chayllachu.
Estudianapaq articulokunata qhawaspan reparallankitaq yuyarinapaq tapukuykuna qallariyninpi kasqanta.
Chhaynapin qallariymantapacha yachanki chay estudiopi mayqenchus importante yachachikuykuna kasqanta, chaykunatan maskhawaq preparakusqayki ratopi.
Chay tapuykunataqa ruwakushallanqan Qhawaq revista estudiasqanchis tukuyta.
Chaymantapas revistapi hojakunaq patanqa as chhikan hatunmi kashan, parrafoq, paginaq numeronkunapas aswan reparanapaq hinan kashan.
Chaymantapas mosoq temakunan kashan.
Hukninmi “Waqaychasqanchiskuna ”, nisqa tema.
Kay revistapi willakusqan hina, chayqa lloqsimunqa kay tiempopi Jehová Diospa testigonkuna imakunachus ruwasqankumanta yuyarinapaqmi.
Chaymantapas mayninpin lloqsimullanqataq “Tukuy sonqo ofrecekurqanku ” nisqa tema, chaypin willanqa kay tiempopi iñiqmasinchiskunaq experiencianta, paykunan kusikuyta thak kayta tarirqanku publicadorkunaq necesitakusqan llaqtakunapi predicaspa.
Anchatan munayku kay revistaq yanapayninwan Diospa yachachikuyninkunata t’aqwispa kusikunaykita.
[3 paginapi foto]
[3 paginapi foto]
[3 paginapi foto]
[3 paginapi foto
[3 paginapi foto]
[3 paginapi foto]
“Simiykiqa cheqaq - kaypunin. ”
¿Imapin hukniray karqan 49 watapi Jerusalenpi aparikuq huñunakuy, qhepaman kaq religioso umallikunaq huñunakuyninwan?
¿Pikunan Diospa Siminta defenderqanku apostolkunaq wañupusqan qhepaman?
¿Imaynatan 1870 watapi Biblia estudiaqkuna cheqaq kayta maskharqanku, imaraykun chhayna estudiasqanku allinpuni karqan?
Willay imapichus Testigokuna huk religionkunamanta hukniray kasqankuta.
¿YUYASHANKICHU Jehová Diospa testigonwan rimasqaykita?
¿Imawanmi astawanqa admirakurqanki?
Askha cristianokunan ninkuman: “Tukuy tapukusqaytan Bibliawan kutichiwarqan, ” nispa.
Arí, may kusikunapaqmi karqan hallp’apaq Diospa munayninmanta yachay, wañusqakuna imaynapi tarikusqankumanta, munakusqanchis runakunaq kawsarimpunanmantapas yachay.
¿Imaraykun Bibliata ancha allinpaq qhawarinki?
Bibliata estudiasqaykiman hinaqa yacharqankin kawsayninchismanta, wañuymanta, hamuq tiempomantapas willasqanta.
Ichaqa reparallarqankitaqmi Bibliaqa kay pachantinmanta aswan valorniyoq libro kasqanta, chaypi consejokunaqa tukuy tiempon yanapawanchis, chayman hina ruwaqkunaqa allintan kawsanku kusisqataq kankupas (leey Salmo 1: 1 - 3).
Chayraykun cheqaq cristianokunaqa ñawpaq tiempomantaraq Bibliata qhawarirqanku “Diospa siminta hinapuni ”, ‘ manataq runakunaq siminta hinachu ’.
Kay estudiopi yachasunchis pikunachus ñawpaq tiempomantapacha Diospa Siminta valorasqankuta pikunataqchus mana respetankuchu chayta.
HATUN SASACHAKUYTA ALLICHAKUN
¿Ima sasachakuymi kasharqan qallariy siglopi kaq iñiq t’aqapi? ¿Imaraykun sasa allichana karqan?
Cornelioqa manan judío runachu karqan nitaq señalasqa qharichu, chaywanpas santo espirituwan akllasqan karqan.
Qhepamanqa askha wak llaqtayoq runakunan cristianoman tukupurqanku, chay hawan huk sasachakuy karqan.
¿Israelpi kamachikuyman hinachu paykuna manaraq bautizakushaspa señalachikunanku karqan?
Judá llaqtapi naceqkunapaqqa sasan chayta kutichiy karqan.
Kamachikuy Simita kasukuqkunaqa manan wak llaqtayoq runakunaq wasinman haykuqkuchu, nitaqmi iñiqmasinkuta hinaqa chaskiqkuchu.
Wak llaqtayoq runakunata sumaqta chaskiqtinkuqa, aswan sasachakuypin tarikunkuman, ¿imarayku?
Chay ruwaymi Judío religionllapi kashaq runakunawan astawanraq t’aqanachinman. ¿Pikunan sasachakuyta allichanankupaq huñunakurqanku?
¿Ima tapukuykunan kanman karqan?
49 watapin Jerusalenmanta apostolkuna umalliqkunapiwan “huñunakurqanku chay churanakuymanta rimanankupaq ”, paykunaqa señalasqa judiokunan karqanku.
Manan religioso simikunata utilizaspachu unayta discutirqanku, aswanpas Diospa Simin qelqatan allinta t’aqwirqanku.
Iskay yuyaykuykunan karqan, chaymantaq sapankapas hap’ipakurqanku.
¿Imaynatan chay sasachakuyta allichankuman?
¿Hukkunata cheqnikusqankuman hinachu otaq yuyaykusqankuman hinachu imatapas decidinkuman?
¿Israel llaqtapi religión pura cheqninakuy tukunantaraqchu suyankuman chay sasachakuyta allichanankupaq? ¿Yuyaykusqankuman mana hap’ipakuspachu huk acuerdoman haykunkuman?
¿Imapin hukniray 49 watapi Jerusalenpi aparikuq huñunakuy, qhepaman kaq Iglesiakunapi umallikunaq huñunakuyninwan?
Cristianon kayku niq religionkunapi umallikunaq huñunakuyninpiqa, yuyaykusqankupi yanapachikunankupaqmi hukkunawan rimanakunku otaq hukkunata mat’ipayanku yuyaykusqankupi yanapanankupaq.
Jerusalenpi aparikuq huñunakuypin ichaqa mana chhaynachu karqan, chaywanpas huk nisqallan decidirqanku.
Sapankapas manaña yuyaykusqankupi tuparqankuchu chaypas, llapankun Diospa Simin qelqata respetarqanku yacharqankutaqmi allichanankupaqqa chaypi yanapay tarinankuta (leey Salmo 119: 97 - 101).
6, 7.
¿Imaynatan Bibliaq yanapayninwan señalasqa kaymanta sasachakuy allichakurqan?
Chay sasachakuyta allichanapaqqa Amós 9: 11, 12 textopin kasharqan.
Chay simikunan rikhurishan Hechos 15: 16, 17 textopi, ninmi: “Chay qhepatañan kutimusaq, wakmantan Davidpa mirayninta sayarichisaq, wasi thunikuqtin perqaq hinan wakmanta hatarichisaq wakin runakunapas maskhawanankupaq, sutiywan sutichasqa llapan wak suyu runakunapas maskhawanankupaq.
Tukuy chaykunata ruwaq ñoqa Señor Diosmi chaytaqa nini ”, nispa. Chaypiqa manan sut’itachu nishan wak llaqtayoqkuna mana señalasqa kanankuta.
Ichaqa chhayna kasqantan Judío cristianokunaqa entienderqanku chay textota leespa.
¿Imarayku? Wak llaqtayoq runa señalasqa kaqtinqa manañan ‘ wak suyu runachu ’ karqan, judío iñiqmasi hinataq qhawarisqa kapurqan (Éxo.
12: 48, 49). Chaytan Ester 8: 17 willashan: “Askha runakunataq suyupi llaqta - llaqtamanta judío runakunaman tukupurqanku ”, nispa.
Chhaynaqa, ¿imatan profetizakurqan Amós qelqapi? Chaypin willarqan Diospa sutinwan sutichasqa huk mosoq llaqta paqarinanta. Chay llaqtapin qallariypiqa Israelmanta qhepaq runakuna kashananku karqan, otaq judío kaq qharikuna warmikuna, hinallataq señalasqa kaspa judioman tukupuqkunapas.
Chhaynaqa, sut’in kasharqan: wak llaqtayoq runakunaqa manan señalachikunankuchu karqan cristiano kanankupaq.
¿Imaraykun valorta necesitakurqan chayta decidinankupaq?
Diospa Simin qelqawan, santo espirituq yanapayninwan iman chay cristianokunaqa “huk - nisqalla ” acuerdoman haykurqayku.
Llapankupas Diospa Simin Qelqaq nisqanman hinan decidirqanku, yacharqankuña chayrayku judío cristianokuna sasachakuypi tarikunankuta chaypas.
REPARANAPAQ HUKNIRAY KASQAN
¿Imaynapin cristiano iñiy waqllichisqa karqan, ima importante yachachikuymi pantachisqa karqan?
Pablon willarqan apostolkuna wañupusqanku qhepaman, pantasqa yachachikuywan iñiq t’aqa waqllichisqa kananta (leey 2 Tesalonicenses 2: 3, 7).
Wakin umallikunapas manañan “cheqaq yachachikuyta ” uyariytapas munanankuchu karqan.
Pablon huk t’aqa umallikunata nirqan: “Qankuna ukhullamantataqmi waqllisqa rimaq runakunaqa hatarinqa, iñiqkunata q’otuspa aysaqanankupaq ”, nispa.
¿Imaraykun waqllisqata rimarqanku? Huk reqsisqa enciclopedia willan: “Huk tiempon Grecia llaqtapi filosofía nisqamanta yachaq cristianokuna iñiyninkumanta willayta munarqanku yuyaykusqankuman hina. Chaytan ruwarqanku yachasqankuta willaspa kusisqa kanankupaq, hinallataq educacionniyoq huk creenciakunayoq kaq runakunata cambiachinankupaq ”, nispa (The New Encyclopædia Britannica).
¿Ima yachachikuykunan pantachisqa karqan? Hukninmi Jesucristomanta.
Bibliaqa Diospa Churin kasqantan willan, Grecia llaqta filosofía yachachikuytaq willarqan Dios kasqanta.
¿Imaynapin Cristoqa pichus kasqanta ratolla yachakunman karqan?
Chay asuntotan Iglesiakunapi umallikuna huñunakuyninkupi t’aqwirirqanku.
Diospa Siminta respetankuman karqan chayqa, ratollan chay sasachakuyta allichankuman karqan. Ichaqa yaqa llapankun mana chaytachu ruwarqanku.
Chay huñunakuyman rinankupaqqa ñawpaqmantañan yuyaykurqanku ima ninankutapas, chay yuyaykusqankuman aswan hap’ipasqataq kutipurqanku.
Huñunakuyninkupi imakunapas decidisqanku, hinallataq kamachikuykuna churasqankupas maynillanpin Bibliaq nisqanman hina karqan.
¿May allinpaqmi qhawarikurqan ñawpa tiempopi religioso umallikunaq decidisqankuta, imarayku?
¿Imaraykun Bibliata mana utilizarqankuchu Diosta hina Jesusta qhawariqkuna?
Historiador Charles Freeman kutichin: “Askha textokunapin Jesús kikin willarqan Taytan kurak kasqanta, chaykunapin paykunaqa mana convencenapaq hina allin razonkunata tarirqankuchu ”, nispa.
Chayraykun qhepamanqa Iglesiapi umallikunaq costumbrenkuman otaq yuyaykusqankuman hina qelqasqanku aswan allinpaq qhawarisqa karqan Evangelio qelqakunamantaqa.
Chay qelqasqankutan kay tiempopi religioso umallikunapas Diospa Simin Qelqamanta aswan importantepaq qhawarinku.
Chaytan yachasunman seminariopi estudiaqkunawan trinidadmanta rimaspa.
¿Imaynapin Iglesiakunaq yachachikuyninpi Romapi kamachikuq kasharqan?
Chaymantapas religioso umallikunaq huñunakuyninmanpas Romapi kamachikuqkunan chapukullarqankutaq.
Nicea llaqtapi religioso umallikunaq huñunakuyninkumanta rimaspan profesor Richard E.
Rubenstein qelqarqan: “Constantinon allinpaq qhawarirqan qhapaqyachirqantaq [obispokunata], mañakusqankumantapas aswantaraq qospa.
Manaraq watapin chay kamachikuqqa yaqa llapa Iglesiakunata kutichipurqan otaq hukmanta sayarichirqan, paykunatapas puestonkumanmi kutichipurqan [...].
Constantinon Iglesia umallikunaman llak’ayninkuta allin qhawarisqa kaytapas kutichipusqa [...].
Tukuy chaykuna ruwasqanraykun Constantinoqa paykunaq ima ruwasqankupipas kasharqan, hinaspa huñunakuyninkupipas kamachikuyta atirqan ”, nispa.
Charles Freeman nillantaq: “Chaymantapachan kamachikuqqa Iglesiapi kaqkunata kallpachanan karqan, hinaspapas imakuna yachachisqankuta qhawarinan karqan ”, nispa (leey Santiago 4: 4).
Yuyaykusqaykiman hina, ¿imaraykun ñawpa tiempopi religioso umallikuna Bibliaq yachachikuyninta qhepancharqanku?
Iglesiapi umallikunaqa manan Jesusta Diospa Churinta hinachu chaskirqanku, común runakunan ichaqa huknirayta yuyaykurqanku.
Paykunaqa allintan entienderqanku Bibliapi leesqankuta, chaypi nisqantataq creerqanku.
Manan Romapi kamachikuqpa qorinwan qhapaqyaypichu nitaq Iglesiapi umallikuna ukhupi aswan importantepaq qhawarisqa kaypichu interesakurqanku.
Nisa llaqtamanta Gregorio sutiyoq teólogo huk llaqtapi tiyaqkunamanta burlakuspa nirqan: “Constantinopla llaqtaqa hunt’an kashan mecánico, kamachi runakunawan, llapankun Diosmanta allinta estudiaqkuna kanku, tiendakunapi callekunapin predicanku.
Sichus valekuwaq qolqeta cambianasuykipaq chayqa, willasunkikun imaynapi Churi Taytanmanta hukniray kasqanta; sichus tapunki hayk’achus t’anta valesqanta chayqa nisunkikun Taytaqa Churimanta kuraq kasqanta; bañakunapaq listoñachu kashasqanmanta tapuqtiykitaq nisunkiku Churiqa mana imallamanta paqarimusqanta. ”
Religioso umallikuna hina yachachinankumantaqa, runakunaqa Bibliaq nisqanman hinan imatapas willarqanku.
¡Aswan allinmi karqan Gregoriopaqpas hukkunapaqpas paykunata uyariy!
“TRIGO ” ‘ CHIRISUELA QORAPIWAN ’ WIÑANKU
¿Imaraykun ninchis: “Qallariy siglomantapachan karqanpuni kay pachapi akllasqa cristianokuna ”, nispa?
Huk rikch’anachiypin Jesús willarqan qallariy siglomantapacha tukuy tiempo kay pachapi akllasqa cristianokuna kananta.
¿Pikunan otaq ima t’aqa runakunan “trigo ” hina karqanku?
Manan sut’itaqa niyta atisunmanchu. Ichaqa karqanpunin Diospa Siminta defiendeq runakuna, paykunan valorwan rimarqanku Iglesiaq pantasqa yachachikuyninkuna contra.
¿Munawaqchu chaymanta t’aqwiriyta?
15, 16.
¿Pikunan ñawpaqpi Diospa Siminta respetasqankuta rikuchirqanku?
Franciapi tarikuq Lyonmanta Arzobispo Agobardo (779 - 840) rimarqan imagenkunata yupaychay, santokunaq sutinta Iglesiakunaman churay, mana Bibliaq kamachisqan ceremoniakuna ruwaypas mana allin kasqanta.
Tiemponpi kawsaq obispo Claudiopas manan munarqanchu Iglesiapi ruwasqanku costumbrekuna ruwayta, nirqantaq santokunaman rezay, imagenkuna yupaychaypas mana allin kasqanta.
XI siglopin, Franciapi tarikuq Tours llaqtamanta archidiácono Berengario runa nirqan Iglesiapi tradicionmanta Biblia aswan importante kasqanta.
XII siglopin iskay runakuna rikuchirqanku Bibliapi cheqaq yachachikuykuna valorasqankuta.
Hukninmi karqan Bruys llaqtayoq sacerdote Pedro.
Wawakuna bautizayta, transustanciación yachachikuyta, wañupuqkunapaq rezayta, cruz yupaychaytapas Bibliapi mana tarisqanraykun sacerdote kayninta saqepurqan.
Chhayna yuyaykusqanmantan 1140 watapi wañuchirqanku.
Lausana llaqtayoq monje Enriquepas Iglesiapi mana chaninkuna ruwasqanku contran rimarqan, hinallataq Bibliaq nisqanwan mana tupaq ceremoniakunamantapas. 1148 watapin presota hap’irqanku, hinan carcelpi wisq’asqa karqan wañupunankama.
¿Ima importante ruwaykunatan Valdo hinallataq qatikuqninkunapas aparirqanku?
Bruys llaqtayoq Pedrota kanaspa wañuchisqanku tiempopin Bibliaq yachachikuyninkuna mast’ariq runa nacerqan.
Apellidonmi karqan Valdès otaq Valdo.
* Payqa manan Pedro hinachu nitaq Enrique hinachu religioso umalli karqan, ichaqa paykuna hinan anchata Diospa Siminta valorarqan.
Lliw kaqninkunata saqespan encargakurqan Bibliapi askha partekuna huk simiman t’ikrakunanpaq, chay simitan Franciapi kaq uray lado llaqtakunapi rimakurqan.
Chay t’aqa runakunaqa Iglesiaq cheqnisqanmi karqanku, qhepamantaq reqsisqan karqanku Valdo qatikuqkuna sutiwan.
Paykunatan 1184 watapi Iglesiamanta papa qarqorqan, wasinkumantapas tiyasqanku territoriopi kamachikuq ovispon qarqoran.
Chaywanpas Bibliamanta yachachikuyqa astawanraqmi che’qerirqan, Valdo, Pedro, Enrique, hinallataq paykuna hina Iglesiamanta t’aqakapuq runakunaq yuyaykusqankuqa yaqa llapa Europa ladopin mast’arikurqan.
Unay tiempo qhepamanqa kallarqantaqmi Bibliata defiendeq huk runakunapas.
Paykunan karqanku: John Wyclef (c.
1330 - 1384), William Tyndale (c.
1494 - 1536), Henry Grew (1781 - 1862), George Storrs (1796 - 1879).
‘ DIOSPA SIMINQA [...]
MANAN WATASQACHU KASHAN ’
¿Imaynatan 1870 watapi Biblia estudiaqkuna cheqaqkaqta maskharqanku, imaraykun chhayna estudiasqanku allin karqan?
¿Imaynatan estudiarqanku?
Hukninkun huk tapuyta ruwaq, chaytataq llapanku t’aqwiriqku.
Chaywan rimaq askha versiculokunatan t’aqwiqku, imaynatachus sapankapas tupasqanmanta acuerdopi kaspankutaq, chhayna kasqanta qelqaqku.
Qhawarisqanchis hina, qallariy siglopi apostolkuna umallikuna hinan, 1800 watakuna tukushaqtin kawsaq “ñawpaq iñiqmasinchiskunapas ” decidisqa kasharqanku Diospa Simin nisqanman hina creenankupaq.
¿Iman 2012 watapaq texto, imaraykun allinpuni?
Kay tiempopipas imakuna creesqanchisqa Bibliaq nisqanman hinapunin.
Chayraykun Jehová Diospa testigonkunata pusariq Umalliq T’aqa, 2012 watapaq textota Jesuspa kay nisqanmanta akllarqan: “Simiykiqa cheqaq - kaypunin ”.
Diospa allin qhawarisqan kanapaqqa cheqaq kayman hinan kawsananchis. Chayrayku, tukuy ruwasqanchispi pusachikushallasun Diospa Siminwan.
Payta reqsikun Pierre, otaq Pedro sutiwan, ichaqa manan segurochu chaypuni sutin kasqanqa.
[8 paginapi willakuy]
2012 watapaq texto: “Simiykiqa cheqaq - kaypunin ”.
[7 paginapi dibujo]
[7 paginapi dibujo]
[7 paginapi dibujo]
[7 paginapi dibujo]
[7 paginapi dibujo]
.. maypi predicanapaq makilla kashaymanta?
‘ Diosmanta mañakuspa ’ makilla kaymanta?
.. sasachakuypiña tarikuspapas lliw runaman predicaymanta?
1 - 3.
¿Imapin urmarqanku Jesuspa qatikuqninkuna?
¿Imaraykun nisunman pantasqankumantan yacharqanku nispa?
YUYAYKUY Jesús manaraq wañupushaqtin último tuta sucedesqanpi.
Jesusqa apostolninkunawanmi Getsemaní huertaman rirqan, chay cheqasmi payman gustaq, chayqa inti lloqsiy ladopin tarikun.
Imaymanan yuyayninpi sonqonpipas kasharqan, chaymi huk ch’in cheqasta necesitarqan Diosmanta mañakunanpaq.
Huertaman chayaspan Pedro, Santiago (Jacobo), Juan apostolninkunawan ima huk ladoman rirqanku.
Mañakuq rinanpaqmi paykunata nirqan: “Kayllapi kashaychis, rikch’aysiwaychis ”, nispa.
Kutiqtinmi misk’ita puñusharqanku, chaymi nillarqantaq: “Rikch’ashaychis ”, nispa.
Ichaqa hukmantan iskay kutitawan puñullarqankutaq.
Chay qhepamanqa llapankupas manañan makillachu kasharqanku.
Hinan Yachachiqninkuta saqespa ayqekurqanku.
Mana allin ruwasqankutan repararqanku, yacharqankutaqmi chay pantasqankumanta.
Hechos qelqan willan apostolkuna espiritualpi makilla kashanapaq allin ejemplo kasqankuta.
Askha cristianokunachá paykunaq ejemplontaqa qatikurqanku.
Kunanmi astawanqa rikch’asqa kashananchis.
Chaypaqmi kay estudiopi t’aqwirisun Hechos libropi kinsa ruwaykunamanta.
MAKILLA KASHARQANKU MAYPI PREDICANANKUPAQ
4, 5.
¿Imaynatan Pablota compañeronkunatawan santo espíritu pusarqan?
Apostolkunaqa makillan kasharqanku maypi predicanankupaq espirituq pusarinanta.
Pablo compañeronkunapiwan predicaq viajaqtinkun santo espirituwan Jesús pusarqan.
T’aqwirisun imachus sucedesqanta (leey Hechos 16: 6 - 10).
Pablo, Silas, Timoteo iman Galacia provinciapi tarikuq Listra llaqtamanta puririrqanku.
Qhepa p’unchaykunatan Roma ñanman chayarqanku, chay ñanqa inti haykuy ladomanmi rirqan Asia provinciaq tarikusqan cheqasman.
Paykunaqa chay ladopi tarikuq askha llaqtakunapi predicanankupaqmi chay ñanninta riyta munarqanku.
Ichaqa hark’asqan karqanku. 6 versiculon nin: ‘ Asia provinciapi Diospa siminta willanankutan santo espíritu hark’arqan, chaymi Frigia provincianta Galacia provinciantawan purirqanku ’, nispa.
Manan yachakunchu imaynatachus espíritu hark’asqanta.
Ichaqa reparanchismi Jesusqa Diospa santo espiritunwan Pablota compañeronkunatawan huk lado llaqtakunaman pusasqanta.
6, 7. a) ¿Iman sucederqan Pablota compañeronkunatawan Bitiniaman rishaqtinku?
b) ¿Imatan paykuna decidirqanku, iman chaypi sucederqan?
¿Maytan chay runakuna viajarqanku?
Qanchis versiculon willan: ‘ Asia provinciapi Diospa siminta willanankutan santo espíritu hark’arqan, chaymi Frigia provincianta Galacia provinciantawan purirqanku ’.
Asia provinciapi predicanankupaq hark’asqa kaqtinkun wichay norte ladoman rirqanku, Bitinia provinciapi tarikuq llaqtakunapi predicamunankupaq.
Ichaqa chay provinciaman chayashaqtinkun Jesús hukmanta santo espirituwan hark’allarqantaq.
¡Pablopas compañeronkunapas ancha admirasqachá kasharqanku!
Yacharqankun imata imaynata predicaytapas, ichaqa maypi predicaytan mana yacharankuchu.
Paykunaqa Asia, Bitinia provinciakunapin predicayta munarqanku, ichaqa manan atirqankuchu.
¿Chayraykuchu pisipankuman predicayninkupi?
¿Imatan ruwarqanku?
8 versiculon willan: “Misia provincianta pasaspataq, Troas llaqtaman uraykurqanku ”, nispa.
Chayman haykuyqa manan facilchu karqan. 550 kilometrotan purina karqan, askha llaqtakunata pasaspa chaypi puertoman chayanakama, chaynintan Macedonia provinciaman riqku.
Pablopas compañeronkunapas chayraqmi predicayta atirqanku, Jesusmi chay provinciapi kusata predicay llank’ayta aparinankupaq oportunidadta qorqan. 9 versículo willan sucedesqanta: “Tuta puñushaspataq rikhuriyta Pabloqa rikurqan. Macedonia provincia runa sayaykuspa payta valekushasqa: Macedoniaman chimpamuspa yanapawayku ”, nispa.
Chayraqmi yacharqan maypichus predicananta.
Chaymi kaq rato llapanku viajarqanku Macedoniaman.
8, 9.
¿Imatan Pabloq viajasqanmanta yachanchis?
¿Imatan chay willakuymanta yachanchis?
Diospa espiritunqa Asia provinciaman Pablo rishaqtinmi pusarirqan.
Chaymantataq Jesusqa pusarqan Bitinia provinciaman rishaqtin.
Qhepamantaq Troas llaqtapiña kashaqtin Cristo willarqan Macedoniaman rinanpaq.
Kay tiempopipas chhaynatan iñiq t’aqata umalliq Jesusqa pusawanchis.
Ejemplopaq, yaqapaschá precursor kayta munasunman otaq publicadorkunaq necesitakusqan llaqtaman riyta munasunman.
Ichaqa espiritualpi ñawparinapaq kallpachakushaqtinchisñan santo espirituwan pusariwasunman. ¿Imarayku?
Huk rikch’anachiyta churasun, huk choferqa carrota manejashaspañan pañamanpas otaq lloq’emanpas apayta atinman.
Chay hinallataqmi ñoqanchistapas Jesusqa pusariwasunman astawan predicanapaq kallpachakuqtinchisña.
Ichaqa, ¿sichus kallpachakushaqtinchispas mana atisunmanchu imakuna munasqanchisman aypayta chayri?
¿Manachu santo espíritu pusariwashasunman?
Manan chaytaqa piensanachu.
Yuyarisun: Pablopas chhaynapin tarikurqan, manan atirqanchu may munasqanpi predicayta.
Ichaqa manan pisiparqanchu chayman aypanankama. Kunanpas kaqllataqmi, sichus mana pisipasunchu chayqa, ‘ allinta llank’anapaqmi kusapuni kanqa ’.
‘ MAKILLA KASHARQANKU DIOSMANTA MAÑAKUSPA ’
¿Imaynapin yachanchis rikch’asqa kanapaq mañakuy importante kasqanta?
Iskaykaqpi makilla kaymanta qhawarisun: qallariy siglopi iñiqmasinchiskunaqa rikch’asqan kasharqanku Diosmanta mañakuspa.
Espiritualpi mana puñunapaqqa ancha importanten Jehová Dioswan oracionpi parlay.
Yuyarisun manaraq Getsemaní huertapi hap’isqa kashaspa, kinsa apostolninkunata Jesús nisqanta: ‘ Rikch’ashaychis, Diosmanta mañakushallaychis ’, nirqanmi.
11, 12.
¿Imaynatan Herodes Pedrota qatiykacharqan, imarayku?
Apóstol Pedroqa chaypin kasharqan chay kutipi, paymi qhepa watakunaman repararqan chhayna mañakuy allinpuni kasqanta (leey Hechos 12: 1 - 6).
Qallariy versiculokunaq nisqan hina, rey Herodesqa cristianokunatan maltratayta qallarirqan judío runakuna chay ruwasqanwan kusikusqankuta rikuspa.
Yacharqanmi Jesuspa amigon Santiago Dios sonqo kasqanta, chaymi “espadawan sipichirqan ”.
Iñiqmasikunapaqqa, ¡sonqo nanaychá karqan munasqa iñiqmasinkuta chhayna ruwasqankuqa!
¿Imatan chay qhepaman Herodes ruwarqan?
3 versiculota leesun: “Herodesqa judío runakuna chay ruwasqanwan kusikusqankuta rikuspa Pedrotapas hap’ichillarqantaq. ”
Ichaqa carcelkunapiqa manan unaypaq wisq’ayta atirqankuchu, paytapas huk apostolkunatapas.
Chayta yachaspan chay político runaqa allintapuni wisq’achirqan.
“Carcelman Pedrota churachispa tawa t’aqa soldadokunaman entregarqan, tawa - tawamanta cuidanankupaq.
Pascua Fiesta qhepatataq Herodesqa runakunaq qayllanman horqomuspa juzgayta yuyaykurqan ”.
Iskay soldadokunaman cadenawan watasqa kananpaqmi kamachirqan; mana ayqenanpaqtaq 16 guardiakunata churarqan tuta p’unchay qhawanankupaq.
Herodesqa yuyaykurqanmi Pascua fiesta qhepata llaqtaq ñawpanpi Pedrota juzgaspa wañuchiyta, chhaynapi askha runa kusikunanpaq.
Chhayna llakikuy tiempopi tarikuspa, ¿imatan Pedroq iñiqmasinkuna ruwankuman?
13, 14. a) ¿Imatan iñiqmasikuna ruwarqanku Pedro preso kashaqtin?
b) ¿Imatan yachasunman Pedroq iñiqmasinkunamanta?
5 versiculon rikuchin iñiqmasikuna ima ruwanankuta allinta yachasqankuta.
“Pedroqa carcelpi allin waqaychasqa kasharqan.
Iglesiataq [iñiq t’aqataq] tukuy sonqowan paypaq Diosmanta mañakusharqanku. ”
Rikusqanchis hina, tukuy sonqon Diosta rogakurqanku iñiqmasinkurayku.
Santiagoq wañupusqanwan, ¿mana suyakuyniyoq hinachu rikukurqanku?
¿Imatan Pedroq iñiqmasinkunamanta yachasunman?
Makilla kanapaqqa Diosmantan mañakunanchis, hinallataq huk cristianokunapaqpas.
¿Reqsinkichu sasachakuypi tarikushaq iñiqmasikunata?
Yaqapaschá qatiykachasqa kashanku, gobiernoq hark’asqan, lloqllakuna kaqtin otaq ima llakikuypipas.
Paykunapaqmi Diosmanta mañakunanchis.
Yaqapaschá reqsillasunmantaq huk sasachakuyniyoq iñiqmasikunata.
Familiapi sasachakuypi tarikuqta, pisikallpa tarikushaqta otaq onqosqa kashaqta.
Huk rato yuyaymanaspaqa pitapas yuyarisunchá payrayku ‘ mañakusqata Uyariqwan ’ oracionpi rimanapaq (Sal.
65: 2).
15, 16. a) ¿Imaynatan Jehová Diospa angelnin Pedrota librarqan?
(Dibujota qhaway.) b) ¿Imaraykun kallpachawanchis apostolta Dios librasqan?
¿Imaynan Pedro tarikurqan?
Carcelpi último tuta kashaspan iskaynin guardiakunaq chawpinpi paykunaq qhawasqan puñurapurqan, chay qhepamanmi admirakunapaq hina sucederqan (leey Hechos 12: 7 - 11).
Qonqayllan celdan k’ancharirqan, hinan huk ángel rikhurispa Pedrota usqhaylla rikch’achirqan; angeltaqa manan guardiakuna rikurqankuchu.
¡Chay raton cadenakunaqa makinmanta urmarqan!
Angelqa carcelmantan Pedrota horqomurqan, ñawpaqkaq guardiatapas qhepakaq guardiatapas pasaspa, hinan llaqtaman lloqsina fierro punkuman chayarqanku, ‘ kikillantaq ’ kicharikurqan.
Hawapiña kashaqtinkun angelqa qonqaylla chinkarapurqan.
¡Pedroqa libren kasharqan!
Atiyninwan serviqninkunata Diospa librasqanqa anchatan iñiyninchista kallpachan.
Manan milagrota ruwaspa librawananchistachu suyanchis.
Ichaqa tukuy sonqon confianchis kunanpas atiyninwan llaqtan cuidananpi (2 Cró.
16: 9). Paymi santo espiritunwan yanapawanchis ima sasachakuytapas atipanapaq.
Pisi tiempollamantan Churinwan millonninpi runakunata, preso kasqanku wañuymanta kacharichinqa.
Arí, Diospa promesankunapi iñiyqa anchatan kallpachawanchis sasachakuykunata atipanapaq.
SASACHAKUYKUNAPI TARIKUSPAPAS LLIWMAN PREDICARQANKU
¿Imaynatan Pablo llank’arqan yawrashaq sonqowan tiempota mana usuchispa?
Kunanqa qhawarisun kinsa kaqpi makilla kaymanta: apostolkunaqa lliw runamanmi predicarqanku sasachakuykunapi tarikuspapas.
Makilla kashanapaqqa mana tiempota usuchispan yawrashaq sonqowan predicana.
Apóstol Pablon ñoqanchispaq allin ejemplo, payqa tukuy sonqon llank’ayninman qokurqan, waranqa - waranqa kilometrota viajaspa, askha iñiq t’aqakunata qallarichispa ima.
Imaymana ñak’ariykunapiña tarikurqan chaypas, kusisqallan Diospaq llank’arqan, tiempota mana usuchispa.
Romapi preso kashaspa, ¿imatan Pablo ruwarqan predicashanallanpaq?
T’aqwirisunchis Hechos libro 28 capitulopi Pablomanta willasqanta.
Apostolqa Roma llaqtamanmi chayarqan, chaypin kamachikuq Neronpa ñawpaqenpi juzgasqa kanan karqan.
Yaqapaschá guardiaman cadenawan hap’ichisqa.
Ichaqa manan upallachiyta atirqanchu predicanantaqa, payqa yuyaykurqanmi imaynamantapas predicananpaq (leey Hechos 28: 17, 23, 24).
Kinsa p’unchay qhepamanmi judío umalli runakunata waqyachimurqan paykunata predicananpaq, chaymantataq huk p’unchayta akllarqan aswan sut’ita explicananpaq. 23 versiculon nin: “Chaymanta rimanankupaqmi [Romapi kaq judiokunawan] huk p’unchayta akllarqanku, chaymi Pabloq chayakusqan wasiman aswan askha hamurqanku.
Paykunamanmi p’unchay - ch’isiyaqta yachachirqan Diospa qhapaqsuyunmanta willaspa.
Chay hinatan Moisespa kamachikuy siminta profetakunaq qelqasqanta sut’inchaspa, Jesuspi iñichiytapuni munarqan ”, nispa.
19, 20. a) ¿Imaraykun Pablo kusa predicaq karqan?
b) ¿Imaynatan Pablo qhawarirqan allin willakuykunata mana lliw runachu chaskisqanta?
¿Imaraykun Pablo kusa yachachiq karqan?
32 versiculon tawa razonkunata willashan.
1) Diospa Gobiernonmanta Jesucristomantawanmi rimarqan.
2) Convencenanpaqmi sonqoman chayaqta rimarqan.
3) Diospa Simin Qelqaq nisqanman hinan yachachiq.
4) Kikinpa allinnintaraq maskhananmantaqa ‘ p’unchay - ch’isiyaqtan ’ yachachirqan.
Razonwanña imatapas yachachirqan chaypas, manan llapa runachu allinta chaskirqan. 24 versículo nin: “Wakinqa Pabloq nisqankunata allinpaq hap’irqanku, wakintaq ichaqa mana creerqankuchu ”, nispa.
Chaymi paykunapura tapunakuspa ripurqanku.
¿Pisikallpayarqanchu Pablo askha runa allin willakuykunata mana chaskisqanwan?
Hechos 28: 30, 31 kutichin: “Pabloqa arriendakusqan wasipin iskay watantin tiyarqan, chaypin chaskirqan llapan payta watukamuqkunata. Pabloqa mana manchakuspan Diospa qhapaqsuyunmanta willarqan, Señor Jesucristomantapas yachachirqan, manataq pipas paytaqa hark’arqanchu ”.
Chhayna sumaqta willaspan Hechos libro tukun.
¿Imatan yachanchis Pablo tiyasqan wasipi preso kashaspa ruwasqanmanta?
¿Imatan yachanchis Pablomanta?
Tiyasqan wasipi preso hap’isqa kashaspaqa, manan wasin - wasin predicayta atirqanchu.
Chaywanpas mana pisipaspan lliw visitamuqnin runakunaman predicarqan.
Kay tiempopipas kaqllataqmi suceden. Askha iñiqmasikunan iñiyninkurayku preso kashanku, ichaqa manan chayraykuchu kusikuyninku pisiyan.
Wakinqa manan predicaq lloqsiyta atinkuchu yuyaqña otaq onqosqa kasqankurayku, chaymi wasillankupi tiyanku otaq huk institucionpi.
Paykunaqa atisqankuman hinan medicokunaman predicanku, watukamuqninku runakunaman hukkunamanpas.
Tukuy sonqon Diospa Gobiernonmanta lliw runaman predicayta munanku.
¡Anchatan valoranchis chay allin ejemplonkuta!
a) ¿Iman yanapawasun Hechos librota allinta estudiananpaq?
(Kay paginapi recuadrota qhaway.) b) ¿Imatan sapankanchis ruwananchis kay millay pacha tukukapunanta suyananchiskama?
Imaymanatan yachasunman apostolkunamanta hinallataq qallariy siglopi wakin cristianokunapas makilla kasqankumanta, paykunamantan Bibliapi Hechos libro willashan.
Kay millay pacha tukukapunanta suyananchiskamaqa qatikushallasun yawrashaq sonqowan valorwan ima llank’asqankuta.
Kay tukukuy p’unchaykunapiqa Diospa Gobiernonmanta allin willakuykunata lliw runakunaman apaymi imamantapas aswan allinqa.
[13 paginapi recuadro]
“HECHOS LIBROQA MANAN ÑAWPAQPI HINAÑACHU ÑOQAPAQ KANQA ”
“Testimonio cabal ” del Reino de Dios nisqa librota leespan huk watukuq umalli sonqomanta khaynata nirqan:“ Hechos libroqa manan ñawpaqpi hinañachu ñoqapaq kanqa.
Askha kutitaña chay librota leerqani chaypas, qaynunchaykamaqa velaq arpha k’anchayninpipas qhoqata rikukuq lenteswan ‘ puriyman ’ hinan karqan.
Kunanmi ichaqa intiq sumaq k’anchayninpipas puriyman hina yachachikuyninkunata entiendeni ”, nispa.
[12 paginapi dibujo]
Huk angelmi Pedrota horqorqan fierro punkunta
‘ Diospa Kamachikuy Siminpi llapa yachaytapas cheqaq - kaytapas tarinki. ’
¿Imatan rikuchirqan Kamachikuy Simipi sacrificiokuna?
¿Imaynapin rikch’anakun hunt’aq sonqo israelitakunaq sacrificiokuna haywasqanku, cristianokunaq ruwasqanchiswan?
¿Imakunatan Jehová qhawarin huk sacrificiota chaskinanpaq otaq mana chaskinanpaq?
¿Imaraykun entiendenanchis Kamachikuy Simimanta Pabloq willasqanta?
PABLOQ qelqasqan librokunan yanapawanchis Kamachikuy Simipi tarikuq askha yachachikuykunata entiendenapaq.
Ejemplopaq, Hebreo cristianokunaman qelqasqanmanta qhawarisun. Chaypin rimarqan Jesús “khuyapayakuq hunt’aq uma sacerdote ” kaspa“ wañusqan sacrificiowan ” paypi iñiq runakunapaq “wiñaypaq qespikuyta ” tarisqanmanta.
Chaymantapas, willanmi Dios yupaychana karpa ‘ hanaq pachapi kaqkunaq llanthunman ’ rikch’akusqanta. Hinallataq Moisespa aparichisqan rimanakuymanta Cristo “aswan allin rimanakuyta ” ruwachisqanmanta.
Pabloq tiemponpi cristianokunapaqqa, allinpunin karqan Kamachikuy Simiq chaykunamanta willasqanta sut’inchay.
Kunanpas kaqllataqmi, yanapawanchismi ñoqanchisrayku Diospa imaymana ruwasqanmanta agradecekunapaq.
¿Imatan yacharqanku judío cristianokuna?
Pablo Roma cristianokunaman carta apachisqanpiqa, wakintan judío iñiqmasikunapaq qelqarqan, paykunaqa Kamachikuy Simiman hina yachachisqan karqanku.
Entienderqankun Kamachikuy Simipi kaq qallariy yachachikuykuna imayna kasqanta. Chaykunan karqan Diosmanta, hinallataq imarayku Dios chay kamachikuykuna churasqanmanta.
Paykunaqa allintan yacharqanku valorarqankutaq Kamachikuy Simipi tarikuq qallariy yachachikuykunata. Chayraykun ñawpaqpi hunt’aq sonqo judiokuna hina paykunapas hukkunaman yachachiyta atirqanku Diospa qallariy yachachikuyninkunata (leey Romanos 2: 17 - 20).
JESUSPA SACRIFICIO RUWANANTA RIKUCHIRQAN
¿Imaraykun allinpuni judiokunaq haywasqanku sacrificiokunamanta estudiay?
Kamachikuy Simita qospa Dios Israel runakunata imaymana yachachisqanqa kay tiempopipas ancha valorniyoqmi.
Chayrayku huknin kamachikuymanta qhawarisun: imaynatachus sacrificiokunata ofrendakunatapas haywanankumanta.
Chaypin qhawarisun imaynatachus chay kamachikuy huch’uyaykukuq judiokunata yanaparqan Cristota chaskinankupaq, hinallataq imatachus Dios mañasqanta entiendenankupaq.
Chaymantapas, yachasunmi imaynatas chay kamachikuykuna yanapawanchis Dios serviyninchispi chayta, serviqninkunapaq Dios imakunapas mañasqan mana cambiasqanrayku (Mal.
3: 6).
4, 5. a) ¿Imatan Dios serviqkunata yuyarichirqan Kamachikuy Simi?
b) ¿Imatan rikuchirqan Diospa kamachikuyninman hina sacrificiokuna hayway?
Kamachikuy Simipin ñawpa tiempo judiokunaqa yuyariqku huchayoq kasqankuta.
Ejemplopaq, huk wañusqa runata llamiykuspaqa ch’uyanchakunankun karqan.
Wañusqata llamispa kinsa p’unchaymanta hinallataq qanchis p’unchaymantan chay runaqa ‘ ch’uyanchana unuwan ’ hawisqa kanan karqan, chay unutan preparaqku qhali ch’umpi wakata nak’aspa ruphachisqanku usphawan (Núm. 19: 1 - 13).
Huk kamachikuypas kallarqantaqmi, onqokuq warmikunaqa huk tiempon qhelli kananku karqan, chay qhepamantaq ch’uyanchasqa kanankupaq sacrificiota haywananku karqan.
Chhaynapin yuyariqku runakuna huchata wañuytawan wawankuman saqesqankuta (Lev.
12: 1 - 8).
Dios serviqkunaqa imaymanapin animalkunata sacrificananku karqan huchanku pampachasqa kananpaq.
Repararqankuña manaña chaypas, chay ofrendakunaqa “hamuq allinkaqkunaq llanthun hinallan karqan ”, chayqa rikuchirqan qhepaman Jesús ch’uya sacrificio ruwanantan.
IMAYNA SACRIFICIOKUNA HAYWANANKUMANTA
6, 7. a) ¿Imatan judío yupaychaqkuna yuyarinanku karqan ofrendankuta akllaspa, imaraykun Dios chayta mañarqan?
b) ¿Imakunatan tapukunanchis?
Israelitakuna Diosman sacrificiokunata haywaspaqa sano animaltan ofrecenanku karqan, manan ñawsa, k’irisqa otaq onqosqa animalchu kanan karqan (Lev.
22: 20 - 22).
Chaymantapas, ruruta otaq trigotapas haywaspaqa, “ñawpaqkaq ruru ” ‘ aswan allinnin kaqtan ’ cosechasqankumanta ofrecenanku karqan (Núm.
18: 12, 29).
Jesuspa sacrificionqa ch’uyan kanan karqan; hinaspapas, runakunarayku Churinta Dios qospaqa ancha munakusqan, aswan allin kaqtan qorqan.
Imaymana ruwasqanmanta Diosta agradecekuq runaqa aswan allin kaqnintan akllapuq.
Haywasqanku sacrificio imayna valorniyoq kasqantaqa sapankan decidinan karqan.
Ichaqa manan pipas kayta qonqananchu karqan: mana allin animalta ofrecespaqa rikuchinmanmi obligasqa hina, chay ruwaywan hunt’anan kasqanrayku haywasqanta, chaywanqa manan Dios kusikunmanchu (leey Malaquías 1: 6 - 8, 13).
Chayraykun tapukuna: “¿Imayna sonqowanmi Diosta servini?
¿Qhawarikuymanchu imayna yupaychasqayta, imarayku ruwasqaytapas? ”, nispa.
8, 9.
¿Imaynatan yanapawanchis israelitakuna allin sacrificiokuna haywasqankupi yuyaymanay?
Mayninpin Israel runakuna munasqankurayku paykunallamanta sacrificiokunata ofreceqku. Yaqapaschá chayta ruwaqku Diosta agradecekusqankurayku otaq sacrificiokuna haywasqankupi hina favorninta chaskinankupaq.
Imaraykuña kaqtinpas, paykunapaqqa manachá sasachu karqan ofrecenankupaq allin animalkunata akllay.
Kay tiempopiqa manan Kamachikuy Simiq nisqanman hinachu ofrendakunata Diosman haywanchis. Ichaqa ruwashallanchismi sacrificiokunata, payta servinanchispaqmi tiemponchista, kallpanchista, kaqninchiskunatapas qonchis.
Apóstol Pablon nirqan suyakuyninchismanta ‘ sut’ita siminchiswan rimaspa ’ hinallataq ‘ allinkaqta ruwaspa yanapakuspa ’ ima kusichinapaq sacrificiokuna haywasqanchista.
Chay ruwaykunata imayna aparisqanchismi rikuchin Dios ñoqanchispaq tukuy ruwasqanmanta, lliw qowasqanchismantapas maytukuyta agradecekusqanchista.
Rikusqanchis hina, imarayku ruwasqanchispas imayna ruwasqanchispas sonqomantapachan kanan, chhaynapin ñawpaq tiempopi paykunallamanta sacrificiokunata haywaq runakuna hina ruwasun.
Israelitakuna imapipas pantarqanku chayqa, Kamachikuy Simin mañarqan hucha ruwasqankumanta hinallataq culpayoq kasqankurayku sacrificio haywanankuta.
Kamachikuyman hina sacrificiokunata haywaspa, ¿hukniray yuyaywanchu haywankuman, yaqapaschá obligasqa hina?
(Lev. 4: 27, 28.)
Cheqaqtapuni Jehová Dioswan allinpi kayta munarqanku chayqa, manan hayk’aqpas chaytaqa ruwankumanchu karqan.
¿Ima “sacrificiokunatan ” ruwana Dioswan runamasinchiswanpas hukmanta allinpi kanapaq?
Kunanpas chay hinan suceden, yaqapaschá mana yuyaypi huk iñiqmasita phiñachirqanchis mana allin ruwasqanchisrayku.
Otaq imapipas pantasunman karqan, hinaspa conciencianchis juzgawasunman.
Sichus Dios serviyninchista ancha importantepaq qhawarinchis chayqa, tukuy atisqanchistan ruwasun chayta allichanapaq.
Yaqapaschá tukuy sonqomanta pampachayninta mañakunanchis kanqa, otaq hatun huchaman urmaspaqa umallikunaq yanapayninta maskhananchis kanqa.
Rikusqanchis hina, runamasinchis contra otaq Dios contra huchallikuspaqa, “sacrificiokunatan ” ruwana chaykunata allichanapaq.
Ichaqa chay preciota pagaspan hukmanta Dioswan allinpi kasun hinallataq iñiqmasinchiswanpas; chhaynapin conciencianchis thak kanqa.
Hinaspapas, chaymi rikuchin Diospa mañasqanman hina ruwayqa allinpuni kasqanta.
11, 12. a) ¿Iman karqan sumaq kawsay sacrificiokuna?
b) ¿Imatan cristianokuna yachanchis sumaq kawsay sacrificiokunamanta?
Kamachikuy Simin mañarqan hunt’aq sonqo israelitakuna sumaq kawsay ofrendata haywanankuta, chhaynapi Dioswan thakpi kasqankuta rikuchinankupaq.
Paykunapas familiankupas animalkunaq aychantan mikhurqanku templopi kaq mikhunapaq wasipi.
Chaymantapas, sacrificio haywaq sacerdote huk yanapaqkunapas (Lev.
3: 1; 7: 31 - 33). Chay ofrendakunawanmi Diospa allin qhawarisqan kayta maskharqanku.
Chay ruwayqa yupaychaq runapas, familianwan sacerdotekunawan Dioswan ima huk sumaq mikhuyta aparinman hinan karqan.
Sumaq kawsay sacrificiokuna haywayqa, Jehová Diosta huk mikhuyman invitay hinan karqan.
¡May kusikunapaqchá kanman huk israelitaq invitasqanman Jehová rinman chayqa!
Invitaqqa aswan allin kaq mikhunatachá haywanman.
Kamachikuy Simiq qallariy yachachikuyninkunapi tarikuq, sumaq kawsay sacrificiokunaqa qhepaman sucedenantan rikuchirqan.
¿Imata? Cristoq sacrificionraykun lliw runa Kamaqninkuwan sumaqpi kawsayta atinku. Kay tiempopiqa kaqninkuta kallpankuta ima Diosta servinapaq lliw sacrificaqkunan paywan amigontin kanku.
REPARANAPAQ SACRIFICIOKUNA
13, 14.
¿Imaraykun Dios mana chaskirqanchu rey Saulpa sacrificio hayway yuyaykusqanta?
Bibliaq willasqanman hina, Kamachikuy Simiq mañasqan ofrendakunataqa tukuy sonqomanta haywallaqtinkun Dios chaskirqan.
Willashallantaqmi imayna sacrificiokunata mana chaskisqanmanta.
Iskay ejemplokunata qhawarisun, reparasuntaq imarayku mana chaskisqanta.
Profeta Samuel rey Saulman willarqan Diospa kamachisqanman hina, Amalec runakunata hinallataq animalkunatapas wañuchinanpaq.
Ichaqa atipasqan qhepatan qhawallarqan soldadonkuna Amalecpi rey Agagta kawsashaqlla saqesqankuta.
Kaqllatataqmi ruwarqan allinnin animalkunawanpas, payqa chaykunata Diosman sacrificananpin yuyaykurqan (1 Sam.
15: 2, 3, 21).
Ichaqa, ¿imaynatan Dios chayta qhawarirqan?
Sinchitan phiñakurqan mana kasukusqanwan, chaymi rey kasqanmanta qarqopurqan (leey 1 Samuel 15: 22, 23).
Chay willakuymantan kayta yachanchis: Sichus Diosta mana kasukusunchu chayqa, manan sacrificiokuna ruwasqanchista chaskiwasunchu.
¿Imatan rikuchirqanku Isaías tiemponpi israelitakuna mana allin kawsasqankuwan?
Isaías libropin chay hina willakuyta tarillanchistaq.
Chay profetaq tiemponpiqa askha israelitakunan sacrificio haywaywan hunt’asharqanku.
Ichaqa imaymana huchakunapin kawsarqanku, chaypin rikuchirqanku hunt’anankuraykulla, iskay uya kaspa ruwasqankuta.
Chaymi Dios nirqan: “Qankunaqa askha sacrificiokunatan haywawankichis, ¿chayta munanaypaqchu yuyankichis?
Anejo ruphachisqa sacrificioykichiswanqa amisqañan kani, wirayachisqa animalkunaq wiranwanpas amisqañan kani, torillokunaq borregokunaq, cabrakunaq, yawarnintapas millakunin. [...]
Amaña apamuwaychischu mana serviq ofrendakunata.
Incienso q’osñitapas manan munanichu ”, nispa.
Qankunaqa runa wañuchiqkunan kankichis, chayrayku mayllikuychis, ch’uyanchakuychis.
Mana chanin ruwayniykichiskunata ñawpaqeymanta wikch’uychis.
¡Amaña mana allinkunata ruwaychischu! ” (Isa.
1: 11 - 16.)
¿Imatan ruwana sacrificiokuna ruwasqanchista Dios chaskinanpaq?
Rikusqanchis hina, Diosqa cheqnikurqanmi huchankumanta mana pesapakuq runakunaq sacrificionta.
Ichaqa sumaqtan chaskirqan kamachisqanta ruwanankupaq sonqomanta kallpachakuqkunaq mañakuyninta.
Kamachikuy Simiq qallariy yachachikuyninkunapi nisqanman hinan, chay hunt’aq sonqo runakunaqa yacharqankun huchayoq kasqankuta, Diospa pampachaynin necesitasqankutapas.
Sonqonkun nanarqan mana allinta kawsaspa Diosta phiñachisqankumanta.
Ñoqanchispas Cristoq sacrificion necesitasqanchistan reconocenanchis, chayllan huchanchiskunamanta pampachasqa kasun.
Sacrificionta sumaqpaq hap’isun chayqa, Jehová Taytanchisqa kusikuywanmi chaskiwasun payta servinapaq ima sacrificio ruwasqanchistapas (leey Salmo 51: 17, 19).
RIKUCHISUN JESUSPA SACRIFICIONPI IÑISQANCHISTA
17 - 19. a) Cristoq sacrificionmanta Diosta agradecekunchis chayqa, ¿imatan ruwananchis?
b) ¿Imatan qatimuq estudiopi qhawarisun?
Israelitakunaqa Diospa imakunachus ruwananmantan ‘ llanthullanta ’ rikurqanku, manan cristianokuna hinachu sut’ita yacharqanku.
Chaywanpas, sacrificiokunamanta kamachikuykunan kallpacharqan paykunapi allin kaqkunata wiñachinankupaq, ahinapi Diospa amigon kanankupaq.
Arí, sonqomanta agradecekunankupaq, aswan allin kaqta qonankupaq iman yanaparqan, hinallataq pampachasqa kayta necesitasqankuta reparanankupaq. Kay tiempopiqa Griego Rimay qelqakunan yanapawanchis kacharichiy allinninchispaq kasqanta entiendenanchispaq.
Kunanpas allin concienciayoqmi kanchis qhawariwananchispaq.
¡Kacharichiy regaloqa may sumaqmi!
Ichaqa manan kacharichiyllatachu entiendena chaymanta beneficiakunapaq.
Pablon nirqan: “Kamachikuy simiqa Cristoman pusawananchispaq wawata hina uywawaqninchismi karqan, paypi iñispanchis Diospa chaninchasqan kananchispaq ”, nispa.
Arí, rikuchinanchismi iñiyta, ichaqa ruwaykunawan.
Qallariy siglopiqa askha cristianokunan Kamachikuy Simiq qallariy yachachikuyninkunata entienderqanku, paykunatan Pablo kallpacharqan chayman hina kawsanankupaq.
Chayta ruwaspaqa yachachisqankuman hinan kawsankuman (leey Romanos 2: 21 - 23).
Cristianokunaqa manañan Kamachikuy Simiq nisqanman hinañachu ruwananchis, ichaqa kunanpas ruwashanallanchismi Diospa chaskisqan sacrificiokunata.
Chaymantan qatimuq estudiopi yachasun.
[17 paginapi willakuy]
Serviqninkunamanta Diospa mañasqan importante kaqkunaqa manan cambianchu
[18 paginapi dibujo]
¿Imayna animaltan Diosman haywasunman karqan?
[19 paginapi dibujo]
Diosqa chaskisqan sacrificiokunata haywaq runakunatan allinpaq qhawarin
“Tukuy imatapas [...] ruwaspaykichisqa tukuy sonqowan ruwaychis, Señorpaq hinapuni. ”
¿Imaynatan Diosta hatunchasunman sapa p’unchay ruwayninchiskunawan?
¿Ima sacrificiokunatan ruwanchis Diosta servispa?
¿Ima kaqninchiskunatan Diosman sacrificiota hina qonchis?
1 - 3. a) Jesús k’aspipi wañusqanrayku, ¿manañachu Diosman ima sacrificiotapas qonanchis?
Willay. b) ¿Imatan yachananchis Diosman sacrificiota qospa?
ÑAWPAQ siglopin Jehová Dios llaqtanman willarqan Kamachikuy Simi Jesuspa sacrificionwan chinkapusqanta.
Chayraykun judiokunaqa uywankuta, mikhuykunatapas manaña Diosman ofrendata haywanankuñachu karqan unay tiempoña chayta ruwasharqanku chaypas.
Wawata ‘ uywaq ’ hinan Kamachikuy Simiqa judiokunata Cristoman pusasqanta hunt’arqanña.
Ichaqa mana chayraykuchu cristianokunaqa sacrificiokunata manaña ruwananchis.
Apóstol Pedron nirqan: ‘ Jesucristowan Diospa sonqonman chayaqtapuni espiritual sacrificiokunata haywananchismanta ’.
Apóstol Pablopas sut’itan willarqan Diosta servinapaq imapas ruwasqanchisqa huk ‘ ofrenda ’ hina kasqanta.
Cristianokunaqa imatapas Diosman qospa otaq imatapas saqesparaq payta servisqanchismi sacrificiokuna haywasqanchisqa.
Chayraykun israelitakuna hina allinta yachananchis ima sacrificiokuna Diospaq hina kasqanta, chay sacrificiokuna imayna kanantapas.
SAPA P’UNCHAY SACRIFICIO HAYWASQANCHIS
¿Imatan yuyarinanchis sapa p’unchay imatapas ruwaspa?
Sapa p’unchay ima ruwasqanchispas Diosman sacrificio haywaymi, mayninpin chayqa sasa entiendey.
Yaqapaschá mana espiritual ruwaykunata hinachu qhawarinchis wasipi ruwasqanchista, estudiasqanchista, llank’asqanchista, rantisqanchista huk ruwaykunatapas.
Ichaqa sichus Diosman qokurqanchis otaq chayta ruwayta munashanchis chayqa, cristiano hinan allin yuyaywan chaykunata qhawarinanchis.
Tuta - p’unchaypas cristianon kanchis, chayraykun kallpachakunanchis Diospa kamachikuyninkunaman hina imay ratopipas kawsanapaq.
Pablon nirqan: “Tukuy imatapas [...] ruwaspaykichisqa tukuy sonqowan ruwaychis, Señorpaq hinapuni, ama runakunapaq hinallachu ”, nispa (leey Colosenses 3: 18 - 24).
5, 6.
Imayna kawsasqanchista p’achakusqanchistapas qhawarikuspa, ¿imatan yuyarinanchis?
Sapa p’unchay ruwayninchiskunaqa manan Diosta servinanchispaq ruwaykuna ukhupichu kashan.
Ichaqa Pablon kallpachawanchis “tukuy sonqowan ” Diospaq hinapuni chaykunata ruwananchispaq, chaymi yuyaymanananchis imayna kawsasqanchismanta.
Tapukunanchismi: “¿Allintachu kawsani p’achakunipas?
Icha, ¿imayna kawsasqayrayku otaq imayna p’achakusqayraykuchu mayninpi p’enqakuni Jehová Diospa testigon hina reqsichikuyta? ”, nispa.
¡May llakikunapaqmi chayqa kanman!
Diosta serviqkunaqa manapunin munanchischu sutin mana allin qhawarisqa kananta (Isa.
43: 10; 2 Cor.
6: 3, 4, 9).
Kawsayninchispi imaymana ruwaykunapiqa Diospaq hinapunin “tukuy sonqowan ” llank’ananchis.
Chaykunata t’aqwirispa yuyarisun Diosqa aswan allin kaqta israelitakunata sacrificio mañasqanta (Éxo.
23: 19).
KAWSAYNINCHISPI SACRIFICIOKUNA
¿Iman Diosman qokuy?
Diosman qokuspaqa kawsayninchistan payman qorqanchis, otaq imaynapiña tarikuspapas prometerqanchismi payta ñawpaqta servinanchispaq (leey Hebreos 10: 7).
Chay decidisqanchisqa imamantapas aswan allinmi karqan.
Chaymantapas repararqanchischá Diospa munayninman hina imatapas ruwanapaq kallpachakuqtinchisqa allinpipuni tukusqanta (Isa.
48: 17, 18). Ñoqanchisqa ch’uya, kusisqa llaqtanpin kashanchis, hanaq - pacha Yachachiwaqninchis hina kanapaq kallpachakusqanchisrayku (Lev.
11: 44; 1 Tim.
1: 11).
¿Imatan yachanchis israelitakunaq sacrificio haywasqanta ch’uyapaq Dios qhawarisqanmanta?
Jehová Diosqa ch’uyapaqmi qhawarirqan israelitakunaq sacrificio haywasqankuta (Lev.
6: 25; 7: 1). Hebreo rimaypi “ch’uya ” nisqa simiqa imatapas Jehová Diosllapaq sapaqchaymi otaq t’aqaymi.
Chayrayku, sacrificio haywasqanchis Diospa allin qhawarisqan kananpaqqa, mana kay pachaq millay ruwayninkunawan qhellichasqachu kanan.
Diospa cheqnisqan ruwaykunataqa manan munakunanchischu (leey 1 Juan 2: 15 - 17).
Ejemplopaq, manan chaqrukunanchischu Diospa mana allin qhawarisqan organizacionkunapiqa (Isa. 2: 4; Apo.
18: 4).
¿Imaraykun allinta runamasinchista qhawarinanchis?
Pablon iñiqmasinkunata nirqan: “Amataq allinkaqta ruwaytapas yanapakuytapas qonqaychischu, chay hina sacrificiokunawanmi Diosqa kusikun ”, nispa.
Diosqa sacrificiota hinan chaskin munaynin hunt’akunanpaq, hukkunata yanapanapaqpas ruwasqanchiskunata.
Chaywanmi rikuchinchis Jesuspa cheqaq qatikuqninkuna kasqanchista.
DIOS SERVIYNINCHISPI SACRIFICIOKUNA
10, 11.
¿Imaynatan Dios qhawarin predicayninchista payta yupaychasqanchistapas?
¿Ima ruwananchispaqmi chay tanqawananchis? Hukkunapaq allinkuna ruwasqanchisqa ‘ suyakuyninchismanta ’ ‘ willasqanchismi ’.
¿Maypi tarikuspapas willanchischu iñiyninchismanta?
Pablon willarqan chay ruway ancha importante kasqanta, cristianokunaqa Diosmanmi ‘ yupaychay sacrificiota qonchis, chay sacrificioqa Diospa sutinta sut’ita siminchiswan rimariyninchismi ’.
Askha horakunatan Diospa Reinonmanta predicanchis, chay llank’ayta allinta hunt’ananchispaqtaq Predicayta Yachanapaq Huñunakuypi yanapayta chaskinchis.
Ichaqa Dios serviyninchispi sapallanchis otaq iñiq t’aqawan kuska predicasqanchisqa ‘ Diosman yupaychay sacrificio ’ qoymi, chayraykun kallpachakunanchis aswan allinta predicananchispaq.
Sapankanchispas imaynapiña tarikunchis chaypas, hayk’a horachus predicasqanchiswanmi rikuchisun chay llank’ayta valorasqanchista.
Cristianokunatan Dios kamachiwanchis sapallanchispi otaq iñiq t’aqawanpas yupaychananchispaq, chaypaqmi sapa semana tiempota t’aqanchis.
Kunanqa manañan sábado p’unchayta waqaychanchischu nitaqmi sapa watan fiestamanpas Jerusalén llaqtamanchu rinanchis.
Chaywanpas ñawpaq tiempopi Diosta servinankupaq imakunachus ruwasqankuta hinan kay tiempopipas ruwashanchis.
Diosqa kunanpas munanmi wakin ruwananchiskunata saqespa Bibliata estudiananchista, mañakunanchista, huñunakunanchistapas.
Chaymantapas munanmi familiapi umalliqkuna yupaychana ch’isi aparinankuta.
Tapukunanchismi: “¿Kallpachakuymanchu aswan allinta Dios serviyniyta hunt’anaypaq? ”, nispa.
a) ¿Diosman ima qosqanchismi altarpi ruphachisqa incienso hina?
b) ¿Imaynatan Diosman mañakuyninchista qhawarinanchis incienso hina kasqanrayku?
Rey Davidmi Diosman kayta takirqan: “Mañakamusqay ñawpaqeykiman incienso q’apay hina wicharimuchun ”, nispa (Sal.
141: 2). Huk rato kay tapuykunapi yuyaymanasun: ¿Imaynatan Diosmanta mañakuni?
¿Sonqomantachu mañakuni? Apocalipsis qelqan willan ‘ santo kaqkunaq mañakuyninta ’ incienso q’apayta hina Dios chaskisqanta.
Israelitakunataqa Diosmi kamachirqan altarpi sapa p’unchay ruphachinapaq inciensota imayna preparanankuta.
Mana chhaynata ruwaqtinkuqa manan chaskiqchu (Éxo. 30: 34 - 37; Lev. 10: 1, 2). ¿Imatan yachanchis chaymanta?
Mañakusqanchista Dios chaskinanpaqqa respetowanmi rimananchis, munayninman hinataqmi kanan.
QONCHIS, CHASKINCHIS
13, 14. a) ¿Imaynatan Epafrodito, Filipos llaqtapi iñiq t’aqapas Pablota yanaparqanku, imaynatan pay chayta qhawarirqan?
b) ¿Imaynatan qatikusunman Epafroditota, Filipos llaqtapi iñiq t’aqatapas?
Kay pachantinpi predicakunanpaq askhataña otaq pisitaña qolqeta churanchis chaypas, ofrenda hinan chay ruwasqanchisqa.
Qallariy siglopin Filipos iñiq t’aqamanta cristianokuna Epafroditota Romaman kacharqanku Pablota yanapamunanpaq, apachirqankutaqmi qolqetapas.
Manan chay kutillapiraqchu chhayna yanapaytaqa ruwarqanku.
Chaytaqa qorqanku qolqemanta ama llakikuspa tukuy tiemponwan Pablo predicananpaqmi.
¿Imaynatan chay regalota qhawarirqan?
Paypaqqa huk “sumaq q’apay ofrenda hinan karqan, Diospa sonqonman chayaq sacrificio hina ” (leey Filipenses 4: 15 - 19).
Diospas Pablopas ancha sumaqpaqmi qhawarirqanku chay ruwasqankuta.
Kunanpas Diosqa ancha sumaqpaqmi qhawarin pachantinpi predicakunanpaq qolqe churasqanchista.
Hinaspapas Diospa Reinonta ñawpaqman churaqtinchisqa prometewanchismi imakunachus necesitasqanchista yanapawananchispaq, iñiyninchispi ama pisipanapaqpas.
AGRADECIDO KASUN
¿Imakunamantan Diosta agradecekunki?
Ñoqanchisrayku Dios imaymana ruwasqanta willanapaqqa tiemporaqchá faltawasunman.
Sapa p’unchaymi agradecekunanchis kawsay qowasqanchismanta.
Paymi tukuy necesitasqanchista qowanchis: mikhunata, p’achata, wasita, kawsananchispaq airetapas.
Chaymantapas yachay qowasqanchismi sumaq suyakuypi iñinanchispaq yanapawanchis.
Dios imayna kasqanpi, ñoqanchisrayku ruwasqankunapi yuyaykuspaqa kallpachakunchismi payllata hatunchanapaq siminchiswan yupaychanapaqpas (leey Apocalipsis 4: 11).
¿Imata ruwanapaqmi kallpachawanchis Cristoq sacrificio ruwasqan?
Ñawpaq estudiopi yachasqanchis hina, Cristoq sacrificakusqanqa ancha chaniyoq Diospa regalonmi.
Chaymi rikuchin anchata Dios munakuwasqanchista.
¿Imaynatan agradecekusunman chhayna munakuyninmanta?
Pablon nin: “Cristoq munakuyninpunin kawsayninchispiqa anchata kallpachawanchis, Cristoq ñoqanchisrayku wañusqanta yachaspaqa, [...] kawsaqkuna amaña paykuna kikinkupaq kawsanankupaq, aswanpas paykunarayku wañuspa kawsarimpuq Cristopaqña kawsanankupaq ”, nispa.
Chaywanmi niwashanchis Diospa chay sumaq regalonta allinpaq qhawarisun chayqa, kawsayninchistan qosun Diosta Churintapas hatunchanapaq.
¿Imaynapin agradecido kasqanchista rikuchinchis Diosman Wawanmanpas?
Kasukuspa, tukuy sonqowan predicacionpi yanapakuspa ima.
17, 18.
¿Imakunatan ruwaspan askha cristianokuna Diosman yupaychay sacrificiota haywanku?
Ejemplota willay.
¿Kallpachakusunmanchu yupaychay sacrificio haywasqanchis aswan allin kananpaq?
Askha cristianokunan paykunarayku Dios imaymana ruwasqanpi yuyaymanaspa, tiemponkuta t’aqarqanku astawan payta predicacionpi huk ruwaykunapipas servinankupaq.
Wakinqa huk killa otaq askha killakunan precursor auxiliar kanku.
Wakintaqmi precursor regular kanku otaq Huñunakuna Wasikuna ruwaypi yanapakunku.
Chaykunata ruwaspan rikuchishanku ancha sumaqpaq chay llank’aykuna qhawarisqankuta.
Agradecido kaspa chaykunata ruwaqtinkuqa sumaqtan Jehová Dios chaskinqa.
Askha cristianokunan paykunarayku Dios imaymana ruwasqanta qhawarispa, kallpachakunku astawan servinankupaq.
Yachasunchis Morena sutiyoq cristianamanta.
Payqa Católica religionpin uywasqa karqan chaypitaqmi maskharqan askha tapukuyninkunaq kutichiyninta, hinallataq filosofía oriental nisqapipas, ichaqa manan tarirqanchu.
Aswanpas Testigokunawan estudiaspallan tarirqan.
Anchatan valorarqan imaymana tapukuyninkunaman Bibliapi tarisqanta, chaymi decidikurqan payta servispa chaykunamanta agradecekunanpaq.
Bautizakusqan qhepallamanmi payqa precursora auxiliar karqan, chaymantataq precursora regular.
Payqa 30 watañan tukuy tiempo Diospaq llank’ashan.
¿Imaynatan llapanchispas yapasunman Diosman yupaychay sacrificio qoyta?
Chaywanpas sapankanchispas atisunmanmi Diosta servispa sonqonpaq hina allin sacrificiokuna ruwayta. Chaykunan kaykuna.
Kawsayninchiswan: Diospa chanin kamachikuyninkunata kasukuspa, manataqmi qonqananchischu Jehová Diospaq hina imay ratopas kawsasqanchista.
Iñiyninchiswan: Diospa promesankunapi tukuy sonqowan confiaspa.
Allin ruwayninchiswan: astawanqa allin willakuykunata willaspa.
Imachus sonqopi hunt’a kashan chaytan simiqa riman.
Imaymana chaskisqanchisraykun sonqonchisqa ancha agradecesqa kashan, chaymi Diosman sacrificiota haywashallasun tukuy almanchiswan Reinonmanta willaspa.
[25 paginapi willakuy]
Diospa sumaq sonqo kasqan, ¿kallpachawanchischu aswan allin yupaychay sacrificiota qonapaq?
[23 paginapi foto]
¿Tukuy tiempochu iñiyninchismanta rimanchis?
“Qankunan ichaqa ajllasqa ayllu kankichis, rey t’aqa sacerdotekuna, chuya runakuna, Diospaq rantisqa llaqta. ”
¿Hayk’aqmi Dios prometerqan rey t’aqa sacerdotekuna kananta?
¿Imaynatan mosoq contrato reykunata sacerdotekunata paqarichin?
¿Ima bendicionkunatan runakunapaq apamunqaku rey t’aqa sacerdotekuna?
¿Imaraykun ‘ Señorpa Cenanta ’, Jesuspa Wañusqanta Yuyarina p’unchay nispa reqsikullantaq?
NISÁN killa 14 p’unchay 33 watapin, Jesucristo chunka iskayniyoq apostolninkunapiwan último kutita ruwarqan Pascua fiestata.
Judas Iscariote ripusqan qhepatan huk mosoq celebracionta qallarichirqan, chaytan qhepaman reqsikurqan ‘ Señorpa Cenan ’ nispa.
Chay ch’isin iskay kutita Jesús nirqan: “Kaytan ruwankichis mikhuspa ñoqata yuyariwanaykichispaq ”, nispa.
Chay mosoq celebraciontan reqsillanchistaq Jesuspa Wañusqanta Yuyarina p’unchay nispa.
Chayta kasukuspan Jehová Diospa Testigonkunaqa wañupusqanta sapa watan yuyarinku. 2012 watapiqa jueves 5 de abril Inti haykuytan, judiokunaq calendarionman hina 14 de nisán qallarin.
¿Ima nirqanmi Jesús t’antamanta vinomantapas?
Lucas pisillapi willan chay ch’isi Jesuspa rimasqanta ruwasqantapas, nirqanmi: “T’antata hap’ispataq, graciasta qospaña phasmirqan, hinaspan paykunaman qorqan: – Kayqa qankunarayku qosqa cuerpoymi [‘ cuerpoytan representan ’, NM], kaytan ruwankichis yuyariwanaykichispaq, nispa.
Cenasqanmantañataqmi vinoyoq vasota hap’ispa nirqan: – Kay vinoyoq vasoqa yawarniywan cheqaqchasqa mosoq rimanakuymi, ñoqan yawarniyta qankunarayku hich’asaq ”, nispa.
¿Imatan apostolninkuna chaywan entienderqanku?
¿Imatan apostolkuna entienderqanku t’antapas vinopas imatachus representasqanmanta?
Jesuspa apostolninkunaqa judiotaq karqanku chayqa, yacharqankun sacerdotekuna Jerusalén templopi animalkunata sacrificasqankuta.
Chay ofrendakunatan ruwaqku Diospa favorninta chaskinankupaq, huchankumanta pampachasqa kanankupaqwan (Lev.
1: 4; 22: 17 - 29). Chaymi Jesuspa cuerpon yawarninpas paykunarayku qosqa kananmanta uyarispa, apostolkunaqa entienderqanku kikin ch’uya kawsayninta sacrificiopi qonanta.
Chay ofrendaqa aswan valorniyoqmi kanan karqan, animalkuna haywasqanku sacrificiokunamantaqa.
¿Imatan Jesús nisharqan: “Kay vinoyoq vasoqa yawarniywan cheqaqchasqa mosoq rimanakuymi ”, nispa?
¿Imatan Jesús nisharqan: “Kay vinoyoq vasoqa yawarniywan cheqaqchasqa mosoq rimanakuymi ”, nispa?
Apostolkunaqa yacharqankun Jeremías qelqapi tarikuq mosoq rimanakuymanta otaq mosoq contratomanta willaq profeciata (leey Jeremías 31: 31 - 33).
Jesuspa nisqanmi rikuchirqan mosoq contratota chay rato qallarichisqanta, chaytaq ñawpaq contratoq rantinpi kapurqan. Chaytan Dios ñawpaqpi Israel runakunawan ruwarqan Moiseswan kamachikuyninkunata qospa.
¿Hukllachasqachu kasharqanku chay iskaynin contratokuna?
¿Imapaqmi ñawpaq contrato ruwakurqan?
Imapaqchus chay contratokuna ruwakusqanqa kaqllan karqan.
Israel runakunawan contratota ruwaspan paykunata nirqan: “Kunanqa, kasuwaspaykichis rimanakusqaytapas hunt’ankichis chayqa, qankunan llapa llaqtakunamanta aswan chaniyoq llaqtay kankichis, ñoqaqmi lliw kay pachantinqa.
Qankunan kamachinay [‘ kamachiq ’, NM] sacerdotekuna kankichis, ñoqapaq t’aqasqa llaqta ”, nispa (Éxo. 19: 5, 6).
¿Imatan chay simikunawan israelitakunata nisharqan?
REY T’AQA SACERDOTEKUNAMANTA PROMESA
¿Ima promesa hunt’akunanpaqmi ñawpaq contrato yanaparqan?
Israelitakunaqa yacharqankuñan imachus huk contrato kasqanta, Jehová Diosqa ñan chhayna formal acuerdokunata ñawpaqpi Noewan Abrahamwan ruwasqaña (Gén. 6: 18; 9: 8 - 17; 15: 18; 17: 1 - 9).
Abrahamwan rimanakuspan Jehová prometerqan: “Lliw kay pachapi suyukunataq mirayniykiwan saminchasqa kanqaku ”, nispa (Gén. 22: 18).
Ñawpaq contratoqa yanaparqanmi chay hunt’akunanpaq.
Chhaynapin Israel runakuna ‘ llapa llaqtakunamanta aswan chaniyoq llaqtan kankuman ’.
¿Iman chaymanta kanan karqan?
Chay llaqtamantan Diospaq “kamachiq sacerdotekuna ” paqarinan karqan.
¿Ima ninanmi “kamachiq sacerdotekuna ” nisqa simikuna?
Israelitakunaqa uyarirqankun reykunamanta sacerdotekunamantapas, ichaqa Melquisedecllan Diospa nisqanman hina, iskaynin ruwaypi llank’arqan (Gén. 14: 18).
Diosmi chay llaqtaman ofrecerqan paykunamanta “kamachiq sacerdotekuna ” lloqsinanpaq.
Qhepaman willaq qelqakunaq nisqanman hinaqa, chaywanmi nisharqan iskay ruwanayoq kanankuta, reytaq sacerdotetaq kanankumanta otaq “rey t’aqa sacerdotekuna ”.
¿Ima ruwaykunatan aparirqanku Diospa churasqan sacerdotekuna?
Huk reyqa kamachinanmi.
Ichaqa, ¿imatan huk sacerdote ruwanan?
Hebreos 5: 1 willan: “Llapa uma sacerdotetaqa Diosmi runakuna ukhumanta akllaspa runakunaq rantinpi churan qayllanpi servinanpaq, ofrendakunatapas sacrificiokunatapas huchakunamanta haywananpaq ”, nispa.
Chhaynaqa, Diospa churasqan sacerdotekunaqa runakunaraykun Diosta rogakunku ofrendakunata haywaspa.
Chaymantapas Diospa kamachikuyninkunatan llaqtaman yachachinku (Lev. 10: 8 - 11; Mal. 2: 7).
Chaykunata ruwaspan sacerdotekunaqa runakunata Dioswan allipunachinku.
a) ¿Imatan israelitakuna ruwananku karqan paykuna ukhumanta “kamachiq sacerdotekuna ” paqarinanpaq?
b) ¿Imaraykun Dios Israel llaqtapi sacerdotekunata churarqan?
c) ¿Iman hark’arqan Israel llaqtamanta “kamachiq sacerdotekuna ” lloqsinanta?
Chhaynapin ñawpaq contratoqa Israel llaqtaman oportunidadta qorqan paykuna ukhumanta ‘ llapa llaqtakunaq ’ allinninpaq reykuna sacerdotekuna lloqsinanta.
Ichaqa chay hunt’akunanpaqqa Diospa kay nisqantan ruwananku karqan: “Kasuwaspaykichis rimanakusqaytapas hunt’ankichis chayqa ”.
¿Atinkumanchu israelitakuna tukuypi Diospa kamachikuynin kasukuyta?
Wakintaqa hunt’ankumanmi.
Ichaqa manan llapantachu.
Chayraykun Jehová Dios Israelitakunapaq sacerdotekunata churarqan, gobernante hina llank’aykunamanta sapaqchaspa. Chhaynapin israelitakunaq huchan pampachakunanpaq animalkunamanta sacrificiokunata haywarqanku (Lev. 4: 1 – 6: 7).
Sacerdotekunaqa kikinkuq huchankumantawanmi haywananku karqan.
Diosqa chaskirqanmi chay sacrificiokunata, ichaqa manan chayta haywaqkunaq huchanku llapanpiqa pampachakuyta atikurqanchu.
Ñawpaq contratopi kaq sacerdotekunaqa manan Dioswan tukuypi allipunachiyta atirqankuchu ni hunt’aq sonqo israelitakunatapas.
¿Imarayku? Pabloq nisqan hina: “Torokunaq orqo cabrakunaq yawarnin huchankuta mana qechuyta atisqanrayku ”.
Arí, Diospa kamachikuyninkuna p’akisqankuraykun israelitakunaqa ñakasqa karqanku.
Chhaynapi tarikushaspaqa manapunin kamachiq sacerdotekuna kayta atirqankuchu, ahinapi lliw runata yanapanankupaq.
¿Ima ruwaytan hunt’arqan ñawpaq contrato?
Chhaynaqa, ¿yanqachu karqan Israel llaqtamanta “kamachiq sacerdotekuna ” paqarinanta Diospa prometesqan?
Ichaqa manan Kamachikuy Simiwanchu chay ruwaytaqa atinkuman karqan.
(Leey Gálatas 3: 19 - 25.)
Tukuy sonqowan Kamachikuy Simita kasukuqkunapaqqa allinninkupaqmi karqan chay kamachikuykuna.
Pantasqa yupaychayman urmanankutan hark’arqan, hinallataq huchallikuq kasqankuta reparachirqan, chayrayku uma sacerdoteq haywasqanmantaqa aswan allin sacrificio necesitasqankuta. kamachikuy simiqa wawa uywaq hinan karqan, chaytaq Cristoman otaq Mesiasman pusarqan, chay tituloqa “Akllasqa ” ninanmi.
Mesías chayamuspan ichaqa Jeremiaspa willasqan mosoq contratoman haykuchinan karqan.
Cristota chaskiqkunaqa mosoq contratopi kanankupaqmi invitasqa kankuman.
Chhaynapitaq ‘ kamachiq sacerdotekunaman ’ tukupunkuman karqan. ¿Imaynata?
¿IMATAN PAQARICHIN MOSOQ CONTRATO?
¿Imaynatan Jesús qallarichirqan rey t’aqa sacerdotekunata?
29 watapin Nazaret llaqtayoq Jesús rikuchirqan Mesías kasqanta. 30 watayoq kashaspan Jesús unupi bautizakurqan Diospa munayninta hunt’ananpaq.
Diosmi chay ruwasqanmanta nirqan: “Kaymi munakusqay Churiy ”, nispa.
Chaymantapas manan aceitewanchu hawirqan aswanpas santo espiritunwan hunt’aykuspan akllarqan.
Diosqa Jesusta akllaspan Uma Sacerdote kananpaq churarqan, qhepamantaq kasukuq lliw runakunaq Reynin kananpaq.
Chhaynapin Jesús qallarichirqan rey t’aqa sacerdotekunata.
¿Ima ruwaytan atikurqan Jesuspa sacrificio qosqanwan?
Uma Sacerdote kaspa, ¿ima sacrificiotan Jesús ruwanman kasukuq runakunaq huchan wiñaypaq pampachasqa kananpaq?
Wañupusqan p’unchayta yuyarinankupaq Jesús kamachisqanpin nirqan ch’uya kawsaynin sacrificasqa kananpaq qosqanta (leey Hebreos 9: 11, 12). 29 watapi bautizakuspa Uma Sacerdote kasqanmantapachan Jesusqa imaymana pruebakunapi tarikurqan, chhaynapin preparasqa karqan wañupunankama.
Kawsarichisqa kaspataq hanaq pachaman ripuspa sacrificionpa valorninta Diospa ñawpaqenpi presentarqan.
Chaymantapachan Jesusqa Diospa ñawpanpi mañapuwanchis sacrificio ruwasqan iñiqkunarayku, yanapantaqmi wiñay kawsay suyakuyniyoq kaspa Diosta servinankupaq.
Chaymantapas chay sacrificio ruwasqanmi mosoq contratota valechirqan.
¿Imatan suyakurqanku mosoq contratopi kanankupaq invitasqa cristianokuna?
Mosoq contratopaq invitasqa kaqkunapas santo espiritunwanmi akllasqa karqanku.
Ñawpaqtan chay contratoman haykurqanku hunt’aq sonqo judiokuna, chaymantataq mana judiokuna.
¿Imatan suyakurqanku?
Wiñaypaqmi huchankumanta pampachasqa kananku karqan.
Diosmi prometerqan: “Ñoqan pampachasaq mana allin ruwasqankuta, manañataqmi yuyarisaqñachu huchankutapas ”, nispa (Jer. 31: 34).
Chhaynata huchanku pampachasqa kaqtinmi paykunaqa “kamachiq sacerdotekuna ” kapurqanku.
Akllasqa cristianokunamanmi apóstol Pedro qelqarqan: “Qankunan ichaqa ajllasqa ayllu kankichis, rey t’aqa sacerdotekuna, ch’uya runakuna, Diospaq rantisqa llaqta, laqhayaqmanta sumaq kanchayninman waqyaqniykichispa musphay ruwasqankunata willanaykichispaq ”, nispa.
Chay kutipin Pedroqa willarqan israelitakunawan ñawpaq contratota ruwaspa Diospa rimasqan simikunata, chaytaq mosoq contratopi kaq cristianokunapi hunt’akusqanta (Éxo.
19: 5, 6).
REYKUNA SACERDOTEKUNA LLIW RUNATA YANAPANQAKU
¿Maypin servinkuman reykuna sacerdotekuna?
¿Maypin servinkuman mosoq contratopi tarikuq cristianokuna?
Kay pachapin, chaypin llapanku sacerdotekuna hina servinkuman runakunaq qayllanpi Diosta representaspa. Chhaynapin paymanta yachachinkuman espiritual mikhunatapas qonkuman.
Wañupusqanku qhepaman kawsaripuspataq hanaq pachapi Cristowan kuska reykuna sacerdotekuna kashanku, chay iskaynin ruwayninkuta allinta hunt’aspa.
Chaytan sut’inchan Diospa trononpi espíritu kawsayniyoqkunata hanaq pachapi Juanpa rikusqan.
“Corderoq ñawpaqenpi ” huk ‘ mosoq takita takispan ’ paykuna ninku:“ Yawarniykiwanmi runakunata Diospaq rantirqanki lliw ayllumanta, rimaymanta, llaqtamanta, suyumantawan.
Diosniykupaqmi paykunamanta qhapaqsuyuta ruwarqanki, sacerdotekunata churarqanki, chaymi kay pachapi kamachikunqaku ”, nispa.
Cristowan kuskan rey t’aqa sacerdotekunaqa lliw runata yanapamunqaku.
15, 16.
¿Ima bendicionkunatan reykuna sacerdotekuna apamunqaku?
¿Ima bendicionkunatan kay pachaman apamunqaku 144.000 akllasqakuna?
Apocalipsis 21 capitulon paykunata rikuchin mosoq ch’uya Jerusalén llaqtata hina, chaymantapas ‘ Corderoq esposan ’ nispan sutichan. 2 - 4 versiculokunan nin: “Ñoqan rikurqani Diospa mosoq ch’uya Jerusalén llaqtanta Diospa qayllan hanaq pachamanta uraykamushaqta, casarakuqmasin waynapaq sumaq k’acha p’achasqa sipasta hina.
Hinan kamachikuy tiyanamanta kunkayoq rimaqta uyarirqani: Kunanqa runakunawanñan Diosqa tiyan, paykunawantaqmi tiyanqapas.
Paykunan llaqtan kanqaku, kikin Diostaqmi paykunawan kashanqa, Diosninkutaq kanqapas.
Diosmi paykunaq ñawinkumanta tukuy weqeta pichanqa, manan wañuypas kanqañachu, manallataqmi llakikuypas, waqaypas, nanaypas kanqañachu, ñawpaqkaqkunaqa manaña kapusqanrayku ”, nispa.
¡Ancha kusikunapaqmi chayqa!
Wañuy manaña kapuqtinmi llakikuypas, waqaypas, nanaypas manaña kanqañachu.
Kasukuq runakunataq Dioswan allipunaspa ch’uya kawsayman aypanqaku.
Apocalipsis 22: 1, 2 texton astawan willan huk bendicionkuna apamunankumanta, ninmi: “Chaymantataq angelqa kawsay unuyoq mayuta rikuchiwarqan. Chaymi kasqa qespi hina sut’i illashaq, lloqsimushasqataq Diospa kamachikuy tiyananmanta Corderoq kamachikuy tiyananmantawan, llaqta hatun calle chawpinta.
Mayuq ladopuranpitaq kawsay sach’a kashasqa, chay sach’an sapa killa ruruspa, chunka iskayniyoq kutita watapi rurusqa.
Raphinkunataq suyukunaq qhaliyananpaq kasqa ”, nispa.
Kay rikch’anachiypi bendicionkunan ‘ suyukunata ’ otaq runakunata Adanpa saqesqan huchamanta qhaliyachiwasunchis.
Arí, ñawpaqpi kaqkunaqa manañan kapunqañachu.
LLANK’AYNINKUTA HUNT’ANKU
¿Ima ruwaytan qhepaman hunt’anqaku rey t’aqa sacerdotekuna?
Waranqa wata qhepatan rey t’aqa sacerdotekuna runakunata ch’uya kawsayman apaywan hunt’anqaku.
Hinan Uma Sacerdote, Rey Cristo ch’uya kawsayniyoq runakunata Diosman qopunqa (leey 1 Corintios 15: 22 - 26).
Chhaynapin rey t’aqa sacerdotekunaqa llank’ayninkuwan tukunqaku.
Reykuna sacerdotekuna llank’ayninkuta hunt’asqanku qhepaman, ¿imapin paykunata Dios utilizanqa?
Chay qhepaman, ¿imapin Cristoq yanapaqninkunata Dios utilizanqa?
Apocalipsis 22: 5 texton nin: “Wiñay - wiñaypaqtaqmi kamachikunqaku ”, nispa.
Bibliaqa manan willanchu.
Ichaqa imayna kawsayniyoq kasqanku, huchayoq runakunata yanapaspa experienciayoq kasqanku iman allinpuni kanqa, paykunaqa chhayna allin puestopi kaspan Diospa munayninta hunt’ashallanqaku.
¿Imapin yuyaykunanchis Jesuspa Wañusqanta Yuyarinapaq huñunakuyman rispa?
2012 watapi Jesuspa Wañusqanta Yuyarinapaq huñunakuyman rispaqa chay yachachikuykunapi yuyaykusun.
Kay pachapiraq kashaq akllasqa cristianokunaqa chay p’unchaymi mana levadurayoq t’antata mikhunqaku, vinotapas ukyanqaku, chaymi rikuchin mosoq contratopi kasqankuta.
Jesuspa sacrificionmanta chay rikch’anachiykunan paykunata yuyarichinqa, Diospa munaynin hunt’akunanpaq sumaq llank’ay chaskisqankuta.
Chhaynaqa, chay huñunakuyman risun lliw runaq allinninpaq rey t’aqa sacerdotekunata Dios qowasqanchismanta agradecekuspa.
[29 paginapi dibujo]
Rey t’aqa sacerdotekunan runakunapaq wiñay bendicionkunata apamunqaku
Jehová Diosta yupaychananpaq llaqtanpa ruwasqanta yuyariyqa ancha munaymi, chaykunamantaqa manan qelqanchiskunata leespallachu yachanchis, yachallasunmantaqmi fotokunamanta, cartakunamanta, kawsayninkumanta cristianokunaq willakusqanmanta, hinallataq predicanapaq imaymana cosaskuna utilizasqanchismantapas.
Ichaqa, ¿imapaqmi serviwanchis chay cosaskunata waqaychay chaykunamanta yachaypas?
Ñawpa tiempopin Israel llaqtapi familiapi umalliqkuna wawankuman yachachinanku karqan Diospa kamachikuyninmanta admirakunapaq hina ruwasqankunamantapas, chhaynapi paykunapas ‘ Diosman sonqollikunankupaq ’ (Sal.
78: 1 - 7).
Ñawpa tiempopiqa Diospa munaynin hunt’akunanpaqmi waqaychasqa kaqkunata t’aqwispa sut’incharqanku.
Ejemplopaq, Jerusalén llaqtapi templota hukmanta hatarichishaqtinkun Diospa llaqtan contra hatariqkuna tatichiyta munarqanku, chaymi t’aqwirikurqan Media hap’iypi Ecbatana llaqtapi kaq qelqakunata, chaypin tarirqanku templota hatarichikunanpaq rey Ciroq kamachikusqan documentota (Esd. 6: 1 - 4, 12).
Chhaynapin chay llank’ayqa hunt’akurqan Jehová Diospa nisqanman hina.
Lucaspas ‘ allintapunin t’aqwirqan ’ tiemponpi kaq waqaychasqa documentokunata.
Diosta servisqanchispiqa imaymanakunatan ruwarqanchis, chaykunapin Umalli T’aqamanta cristianokuna anchatapuni interesakunku.
Paykunamanta hukninkun nirqan: “Mayman risqanchista yachananchispaqqa, maymanta hamusqanchistan yachananchis ”, nispa; chaytaqa nirqan chaykunata waqaychay importante kasqanraykun, hinallataq hukkunapas yachananku kasqanrayku.
Chaymi Brooklyn (Nueva York) llaqtapi huk mosoq departamentota chayllaraq kichakun: Qelqasqamanta Waqaychasqakuna, nisqata.
Chaytan umallinku Yachachikuykuna Qelqaymanta Encargakuqkuna.
FOTOKUNA HUKKUNAPAS Tiempoq pasasqanman hina ima ruwasqanchispas yuyarinallapaqña, chayrayku, ¿pin mana waqaychayta munanmanchu karqan familianpa fotonkunata?
Chayraykun Dios servisqanchispi imaymana cosaskuna utilizasqanchista waqaychakunanpaq allinta llak’akushan.
Chaypi waqaychasqa fotokunataqa “familianchispa fotonkunata ” hinan qhawarisunman.
Chaymantapas waqaychakushanmi chayllaraq lloqsimuq qelqanchiskunata, kawsayninkumanta ancha kusikunapaq willakusqankuta, curioso kaspa imakuna ruwasqankupas.
Lliw ñawpaqpi kaqninchiskunan yanapawanchis Dios serviyninchispi imakuna ruwasqanchismanta yachanapaq, Diosta serviqkuna qhepaman imaynapi tarikunankutapas.
Invitaykikun Qelqasqamanta Waqaychasqakunata qhawaq rinaykipaq, hinaspa visitawashaqpas hina, Qhawaq revistapi chaykunata t’aqwirinaykipaq.
Chaymi mayninpi lloqsimunqa “Waqaychasqanchiskuna ” nisqa sutiwan.
Qatimuq revistapin huk sumaq tema lloqsimunqa, chaypin kay tapuykunata kutichinqa: ¿Iman karqan “auroramóvil ”?
¿Pikunan utilizaqku?
¿Hayk’aqmi chayta utilizakurqan, imapaq?
Chaykunan: Diospa llaqtanmanta, ñawpaqpi Diosta serviqkunamanta, paykunaq iñiyninkumanta valorniyoq kasqankumanta, munakuq Jehová Diosninchista servispa kusikuypi sasachakuykunapi tarikusqankumanta, hinallataq llaqtanta Dios imayna pusasqanmanta yanapasqanmantapas (Deu. 33: 27).
Chay cosaskuna allin waqaychasqa kananpaqmi allinta llank’ashanku, chay ruwasqankutaqa Diosmi bendecinqa, chayqa kallpachawasunmi hukllachawasuntaq Diospa munayninta ruwananchispaq.
[31 paginapi foto recuadropiwan]
Qelqanchiskunata, videokunata, Bibliamanta huk qelqakunatapas preparakuqtinqa, investigaqkuna, dibujaqkuna, hukkunapas, chaypi kaq waqaychasqakunatan t’aqwirinku.
Chayraykun Qelqasqamanta Waqaychasqakuna, nisqapi llank’aq iñiqmasikuna chay cosaskunata huñushanku sucursalkunamanta, Betel wasikunamanta, iñiq t’aqakunamanta, institucionkunamanta hukkunamantapas.
Yachasunchis wakin llank’asqankumanta:
Adquirisqakuna, t’aqwiriypas. Sapa kutillanmi imaymana cosaskunata huñushanku.
Chay cosaskuna imayna kasqanta qhawaspa, tupanachispa iman astawan yachanchis Diospa llaqtanmanta, chay tiempopi kawsaq cristianokunamantapas.
Ordenasqanku. Huñusqanku cosaskunaqa waranqanpiñan kashan, wakinqa pachak wata más watayoqñan.
Chay cosaskunaqa imaymana clasen imaymana sayayniyoqtaq, chaymi allinta ordenakunan qhepaman chaykunata investigakunanpaq. Allichanku, cuidanku.
Wakin librokunatapas, ratolla malograkuq cosaskunatapas sumaqtan allichanku, allin waqaychasqan kashanpas.
Documentokuna, fotokuna, noticiapi lloqsimuqkuna, peliculakuna huk grabacionkunatapas computadorapin waqaychanku.
Chhaynapin chaykunata qhawayta atikun chay cosaskunata mana hap’ispalla.
Allin waqaychasqa. Waqaychana cosaskunataqa ordenpin hap’ikun, hinallataq allinta waqaychakun mana malograkunanpaq hina.
Chaymantapas chaypi kaqkunatan computadorapi qelqakun, ahinapi maskhaspa tarinapaq, chaykuna ama chinkapunanpaqpas.
Chhaynatan ñawpaq tiempomanta valorniyoq kaqninchiskunata waqaychakushan.
[32 paginapi fotokuna]
1) Foto - Dramata qhawanapaq propaganda.
2) Revistata chaskinapaq hoja.
3) Parlanteyoq carro. 4) 15 de abril 1912 The Watch Tower.
5) J.
Rutherford carcelman haykunanpaq orden.
6) WBBR radioq microfonon.
8) Librokunapaq maletin 9) Anotanapaq hoja.
“¿Atiymanchu predicayta? ”
Pachantinpi askha cristianokunan sinchi onqosqa tarikuspapas tukuy sonqo predicashallanku.
Chhaynapin tarikun Dalia cristiana, paymi tiyan Lituania nacionpi Vilna llaqtapi.
Daliaqa 35 watanpi hinan kashan.
Naceqtin hinan ataque cerebral nisqa hap’irqan, chaymi cuerpon mana kuyuripurqanchu nitaq rimaytapas atipurqanchu.
Chaymi paywan tiyaq familiankunalla rimasqanta entiendeqku astawanqa maman Galina, paymi cuidan.
Kawsayninpi imaymana mana allinkunapiña tarikurqan chaypas, manan pisipanchu.
¿Imaynatan atipan?
Mamanmi nin: “1999 watapin, visitamuwarqanku primay Apolonija, payqa Testigon karqan.
Bibliamanta allin yachasqantan repararqayku.
Daliaqa askha tapuykunatan ruwarqan, chaymantataq Biblia estudiayta munarqan.
Mayninpiqa ususiywan kuskan tiyaq kani rimasqanta entiendechinaypaq.
Ñoqaqa rikurqanin chay yachasqan payta yanapasqanta, chaymi ñoqapas Biblia estudiayta munarqani ”, nispa.
Bibliaq yachachikuyninkunata astawan endiendespanmi Daliaqa huk tapuypa kutichiyninta yachaytapuni munaq, hinan Apolonijata tapurqan: “Khayna onqosqa kaspay, ¿atiymanchu predicayta? ” nispa.
Hinan payqa “thak ” niyachirqan:“ Ama manchakuychu Diosmi yanapasunki ”, nispa.
Chhaynataqmi karqan.
¿Imaynatan predican?
Cartakunata qelqaspan Bibliamanta yachachin.
Chaypaqmi yanapachikun askha cristianakunawan, paykunan imachus niy munasqanta qelqanku.
Chaymantapas telefonontan mensajeta apachin.
Allin p’unchay kaqtintaq iñiq t’aqamanta wakin cristianokuna parquekunaman callekunaman apanku predicamunanpaq.
Daliaqa mamanwanmi iñiyninkupi wiñashallarqanku, chaymi 2004 watapi noviembre killapi bautizakurqanku.
Watakuna qhepamanmi polaco rimaq t’aqata yanapakurqanku, chay t’aqaqa 2008 watapi setiembre killapin qallarirqan chaymi yanapanata necesitasharqan.
Dalian nin: “Maynin killakunapiqa sinchitan llakikuni manaraq predicaq lloqsisqaymanta.
Ichaqa Diosmantan mañakuni, chaymi pipas kanpuni predicaq pusawananpaq ”, nispa.
Imayna tarikusqanmantan nillantaq: “Onqosqayraykun cuerpoy mana kuyurinchu, yuyayniymi ichaqa funcionashallan.
Anchatan kusikuni Jehová Diosmanta hukkunaman yachachispa ”, nispa.
Allinninchispaq estudiasun ama aburrikuspalla
¿Munasunmanchu Bibliata estudiaspa kusikuy tariyta allinninchispaq kanantapas?
Chayta ruwanapaqmi kinsa yanapaykuna kan.
1 MAÑAKUY. Ñawpaqtaqa Diosmantan mañakunanchis (Sal.
Bibliata estudiaspapas Diostan hatunchanchis.
Chayraykun Diosmanta mañakunanchis espiritunta qowananchispaq, yachachikuyninkunata allin yuyaywan chaskikunapaqpas.
Barbaraqa askha watañan misionera, paymi nin: “Manaraq Bibliata leeshaspa estudiashaspan Diosmanta mañakuni.
Chhaynapin Diospa yanapayninta reparani, ruwasqayta allinpaq qhawarisqantapas ”, nispa.
Mañakuyqa yuyayninchistan preparan Diospa yachachikuyninkuna sonqonchisman haykunanpaq.
2 YUYAYMANAY.
Wakinqa imaymana ruwanayoq kaspan hawan - ukhunta Bibliata leenku, chhaynapin allinninkupaq yachachikuykunata mana tarinkuchu.
Carlosmi 50 wata masña Diosta servishan, paymi allinpaq qhawarin yuyaymananapaq tiempo t’aqayta, ninmi: “Kunanqa Bibliataqa manan tukuruy yuyaychu estudiani, aswanpas iskay paginallatan sapa p’unchay.
Chhaynapi yachasqay sonqoyman haykun, maskhanitaq allinniypaq yachachikuykunata ”, nispa (Sal.
77: 12).
Yachasqanchispi yuyaymanaspaqa aswan allintan entiendesun Diospa munayninta. 3 YACHASQAYKIMAN HINA KAWSAY.
Imachus allinninchispaq kaqtaqa aswan allintan utilizanchis, chhaynallataqmi suceden estudiasqanchiswanpas.
Chhaynatan yuyaykun Gabriel cristiano waynapas, ninmi: “Bibliata estudiaspayqa allin preparasqan kashani sasachakuykunata atipanaypaq, hukkunata yanapanaypaqpas.
Ichaqa kallpachakunaymi sapa p’unchay yachasqayman hina kawsanaypaq ”, nispa (Deu. 11: 18; Jos.
1: 8). Arí, Diosmanta yachananchispaqqa askha qelqakunan kan, chaykunatan allinta t’aqwinanchis chayman hinataq kawsananchis (Pro.
2: 1 - 5).
YUYARINAPAQ. ¡Ancha kusikunapaqmi Diospa yachachikuyninkunata t’aqwiyqa, paymantan yachayqa hamun!
¿Iman yanapawasun Biblia allinta estudianapaq?
Ñawpaqtaqa, Diosmantan mañakunanchis santo espiritunta qowananchispaq, yachachikuyninkunata allin yuyaywan chaskikunapaqpas; hinaspapas estudiaspan samarinanchis yuyaymananapaq, chaymantataq kallpachakunanchis yachasqanchisman hina kawsanapaq.
Chaykunaq yanapayninwanmi allinta estudiasun mana aburrikuspalla.
Bibliaq yanapayninwan cambianku
¿IMAN tabaco llank’aq runata yanaparqan chay llank’ayninta saqepunanpaq religionninta cambiananpaqpas?
¿Iman huk sinchi machaq warmita yanaparqan trago ukyayninta saqepunanpaq?
Paykunaq willakusqankuta leey.
“Anchatan kusikuni kay hatun familiapi kaspa ” (DINO ALI)
1949 WATAPIN NACERQAN
AUSTRALIA NACIONMANTA
TABACO LLANK’AQ
ÑAWPAQPI KAWSASQAY: Tayta - mamayqa 1939 watapin Albania nacionmanta astakurqanku Australia nacionman (Queensland), Mareeba llaqtapin tiyarqanku.
Chaypin tiyallarqankutaq Italia, Servia, Bosnia, Grecia nacionkunamanta askha runakuna, sapankapas imaymana costumbreyoq, rimayniyoq creenciayoq ima.
Mareeba llaqtapiqa tabacotan llank’aqku, chaymi tayta - mamaypas tabaco llank’aypi kapurqanku.
Pisi tiempomanqa kurak panaymi nacerqan hinallataq iskay wawqeykuna, chay qhepamanñan ñoqa nacerqani.
Huk watachallayoq kashaqtiymi papayqa sonqon sayapuqtin wañukapurqan.
Mamayqa hukmantan casarakurqan, chaymantan tawa qhari wawankuna karqan.
Llapaykun padrastroypa tabaco llank’asqan chakrapi tiyarqayku.
Waynachallaraq kashaspaymi wasiymanta ripurqani, yaqa 20 más wataypi kashaspaytaq Saime sutiyoq sipaswan casarakurqani.
Musulmán religionniyoqtaq karqayku chayqa, chay Iglesiapin casarakurqayku.
Llapa tioykunapas primoykunapas Islam religionniyoqmi karqanku.
Ñoqaqa Corán nisqa librotan leeq kani profeta Mahomamanta willaq librotapas, ichaqa Bibliatapas leeqmi kani.
Corán libropiqa Bibliapi profetakunamantan willan chaymi yanapawaq paykunata astawan reqsinaypaq.
Jehová Diospa testigonkunaqa wasiykutan hamullaqku.
Ñoqamanpas esposaymanpas anchatan gustawaqku saqewasqanku revistakunata librokunata leey.
Hinaspapas Bibliapi imaymana yachachikuykunamantan sumaqta parlariq kayku.
Ima tapuytapas yachachikuytapas Bibliawanmi kutichiwaqku manan yuyaykusqankuman hinachu, chaymi anchata admirachiwaq.
Jehová Diospa testigonkunaqa invitawaqkun Bibliata estudianaypaq huñunakuykunaman rinaypaqpas, ichaqa manan munaqchu kani.
Tabaco chakrayoqmi kayta munarqani askha wawakunayoqtaq.
Ichaqa manan hayk’aqpas tabaco chakray karqanchu, wawaykunan ichaqa phisqa karqan.
BIBLIAQ YANAPAYNINWAN CAMBIAPUNI: Isqon wataña Jehová Diospa testigonkunata reqsirqayku chaypas, religionniypi yachasqaykunataqa manan cambiarqanichu.
Ichaqa chaskikushallarqaykun apamuwasqanku qelqakunata.
Sapa domingonmi esposaywan leeq kayku waqaychaqtaqmi kaykupas.
Chay qelqakunaqa anchatan yanapawarqan chaykunapi iñisqayrayku hukkuna harq’apakuwaqtinku.
Huk kutinmi evangelistakunaq pastornin mat’ipayawarqan religionninmanta kanaypaq.
Esposaypa kurak turanpas mamaymanta wawqeypas chay religionpiñan kasharqanku.
Ñoqatapas reqsisqaykunan anchata rimapayawaqku religionninkupi kanaypaq.
Wakinqa Jehová Diospa testigonkunaq contranpi willaq qelqakunataraqmi qowaqkupas.
Ñoqataq llapankuta tapuq kani iñisqankumanta Bibliapi qhawachiwanankuta, ichaqa manan sut’inchawayta atiqkuchu.
Tukuy chaykuna niwasqankuqa astawanmi kallpachawarqan Testigokunaq saqewasqanku qelqakunawan Bibliata t’aqwinaypaq.
Chaypiñan allinta repararqani Bibliapi yachasqayman hina ruwanay kasqanta.
Manaña Bibliamanta yachachiwasharqankuchu chaypas, huñunakuykunamanmi riyta qallarirqani.
Qallariypiqa manchasqan riq kani sinchi manchali kasqayrayku, ichaqa ancha munakuq runakunawanmi chaypi reqsinakurqani gustawarqantaqmi chaypi yachachisqanku.
Testigo kanaypaqmi decidikurqani, chaymi Jehová Diospa munayninta ruwanaypaq 1981 watapi bautizakurqani.
Q’otochikunaypaqña esposay yuyaykurqan chaypas, manan hark’awarqanchu bautizakunayta.
Chaywanpas bautizakusqay p’unchaypiqa chaypin kasharqan.
Bibliamanta tukuy imaymana yachasqaymantaqa rimapayashallarqanin.
Yaqa huk wata bautizakusqay qhepallamanmi, vacacionniykumanta carroykupi hampushaqtiyku esposayqa niwarqan Testigo kay munasqanta, chaymi mancharikuymanta yaqalla carreteramantapas lloqsirqoni. 1982 watapin bautizakurqan.
Bibliaq nisqanman hina kawsayqa sasan karqan.
Tabaco llank’ayniytan saqepurqani Bibliaq yachachikuyninkuna contra kasqanrayku.
Bibliaq nisqaman hina llank’anata tariyqa sasan karqan.
Hinaspapas wakin familiaykuqa askha watakunan manaña visitamuwarqankuchu.
Ichaqa Bibliaq nisqanman hinan kallpachakuq kayku munakuywan tratanaykupaq.
Qhepamanqa manañan cheqnipakuwaqkuchu.
KUNAN KAWSASQAY: Imaymana sasachakuykunapin tarikurqani: manchali kasqaywan, qolqe mana kasqanwan, familiaykunawanpas.
Ichaqa pacienciawanmi Jehová Dios yanapawarqan chay sasachakuyniykunata atipanaypaq.
Kunanqa iñiq t’aqapi umallin kani sapa huñunakuykunapin yachachinay.
Chay ruwaypiqa sasachakushaniraqmi khatatatanin k’akuykachaspataqmi rimanipas.
Jehová Diosmanta mañakusqaymi ichaqa anchata yanapawan chay sumaq llank’ayta hunt’anaypaq.
Esposaywanqa aswan kusisqan kawsayku huk hinallataqmi kaykupas.
Manaña allintachu wawakunata uywarqayku chaypas, tukuy atisqaykutan kallpachakurqayku Bibliamanta yachachinaykupaq (Deuteronomio 6: 6 - 9).
Kurak kaq wawayqa esposanpiwanmi misionero kanku.
Pisi tiempollaraq Testigokunaq huñunakuyninkuman risqayku qhepamanmi kay rikusqayta mana qonqanichu.
Carroyta sayarachispan qhawarirqani huñunakuyman chayamuq askha Testigokunata, hinan familiayta tapurqani: “¿Imatan rikushankichis? ”
nispa. Chaypin imaymana clase runakunata rikurqayku, paykunaqa Australia, Albania, Croacia nacionkunamantan karqanku huk rimayniyoq costumbreyoq ima.
Ichaqa huk hinallan kusisqa kasharqanku. Anchatan kusikuni kay hatun familiapi kaspa, chay familiaqa manan Australia nacionllapichu kan aswanpas hallp’antinpin.
“Ñañayqa manan hayk’aqpas saqerpariwarqanchu ” (YELENA VLADIMIROVNA SYOMINA)
1952 WATAPIN NACERQAN
RUSIA NACIONMANTA
SINCHI MACHAQ WAÑUCHIKUYTAN MUNARQANPAS
ÑAWPAQPI KAWSASQAY: Krasnogorsk llaqtachapin nacerqani, chayqa Moscú llaqtaq qayllallanpi kashan.
Tayta - mamayqa profesorkunan karqanku.
Ñoqaqa allin estudianten karqani takiq kanaypaqmi estudiarqanipas.
Chhayna kasqaywanqa qhepamanmi allinpuni kayman karqan.
Casarakusqay qhepamanqa huk ladomanmi astakapurqayku, chay tiyasqaykupiqa millay qhelli simikunantan rimaqku, machaqku tabacotapas fumaqku.
Chay hinapi kawsayqa manan allinniypaqchu karqan.
Fiestakunamanqa takiqllan riq kani guitarrata tocaspa.
Runakunan ichaqa machanaypaq, cigarrota fumanaypaq invitawaqku.
Pisi tiempollapin machaqman tukupurqani.
Trago ukyasqayqa wañuymanmi apawasharqan.
Yuyayniyta hap’ikuqtiytaq manaña yarqaypas hap’iwasqañachu.
Chaymi wañuchikuyta munarqani.
Kunanqa kusikunin mana wañusqaymanta.
Chhaynaña karqani chaypas, ñañaymi sapa kutillan visitamuwaq.
Payqa Jehová Diospa testigonmi kasqa, chaymi Bibliamanta willawaq sasachakuyniykunapi yanapawananpaq.
Ñoqaqa manan Bibliamanta yachayta munarqanichu, chaymi mana munarqanichu hamunanta.
Ichaqa manan hayk’aqpas ñañayqa saqerpariwarqanchu.
Pacienciawan munakuywan qhawariwasqanmi kallpachawarqan Biblia estudianaypaq.
BIBLIAQ YANAPAYNINWAN CAMBIAPUNI: Biblia estudiayta qallarispaqa machayniyta saqepunaypaqmi decidikurqani.
Huk vecinoymi machasqa maqaykuwarqan chaymi hospitalman waqtay p’akisqata, huknin ñawiy k’irisqata apawarqanku.
Hospitalpi kasqayqa manaña machaynaypaqmi yanapawarqan.
Chay tiempopiqa mañakushallarqanin.
Lamentaciones 3: 55, 56 textopi nisqanmi anchata yanapawarqan, chaypin nin: ‘ Señor Diosníy, ukhu t’oqomantapachan waqyakamurqayki: Uyariway yanapayniyki mañakamusqayta [...].
Uyariykuway waqyakamusqayta ’, nispa.
Jehová Diosqa kutichimuwarqanmi mañakusqayta.
Anchatan kallpachawarqan mana machanaypaq.
Mayninqa yaqa - yaqallan atipawaq, ichaqa manan hayk’aqpas macharqaniñachu.
Bibliata estudiasqayman hinan yacharqani qosayta familiapi umallinanpaq yanapanay kasqanta.
Ñawpaqpiqa ñoqan qosayta kamachiq kani chaymi sasa karqan chayta kasukuy.
Chaymi Jehová Diospa yanapayninta anchata mañakuq kani.
Sasachakurqaniña chaypas pisi - pisimantan sumaq esposa kapurqani.
Manaña qosayman Biblia estudiay interesaqchu chaypas, anchatan kusikuq cambiasqaywan.
Tabaco fumayta saqepunaypaq decidikuqtiymi niwarqan: “Fumayta saqepunki chayqa, Bibliata estudiasaq ”, nispa.
Chay p’unchaymantapachan iskayniyku manaña fumarqaykuñachu.
KUNAN KAWSASQAY: Qosayqa niwasqanman hinan Biblia estudiayta qallarirqan.
Kunanqa sapa p’unchaymi kuska Bibliata leeyku, chaypi yuyaymanaspataq chayman hina kawsanaykupaq kallpachakuyku.
Admirakunapaqmi Bibliaq cambiachiwasqan familiaypi sumaqta kawsakapusqaykupas.
Maytan Jehová Diosta agradecekuni llaqtanman pusamuwasqanmanta.
Ñañaytapas anchatan agradecekuni mana saqerpariwasqanmanta.
Bibliaqa cambianpunin runakunata.
[11 paginapi willakuy]
Entienderqanin Bibliapi yachasqayman hina ruwanaypaq
[13 paginapi willakuy]
Ñañaypa pacienciawan munakuywan qhawariwasqanmi kallpachawarqan Biblia estudianaypaq
Diosta allinta reqsiy
¿CHEQAQTAPUNICHU Dios munakun serviqninkunata?
Chhayna kaqtinqa, ¿imaynatan munakun?
Chayta yachanapaqqa Diospa nisqantan qhawarinanchis.
Bibliapin Diospa imayna sientesqanqa qelqasqa kashan.
Hukninmi Isaías 49: 15 texto, chayta t’aqwirisun.
Serviqninkunata imayna munakusqanta rikuchinanpaqmi Jehová Diosqa Isaías libropi willakuyta qelqachirqan, chaypin rikunchis hatun munakuymanta.
Chaymi paypuni nirqan: “¿Warmiqa ñuñusqan wawata qonqanmanchu?
¿Wachakusqan wawata mahipunmanchu [wikch’unmanchu]? ”, nispa.
Chay tapuyman kutichispan nisunman: “Huk mamaqa manan wawantaqa qonqanmanchu, wawaqa tuta p’unchaymi mamanta necesitan ”, nispa.
Jehová Diospa nisqanmi ichaqa aswan hatun munakuymantaraq rimashan.
¿Imanaqtinmi huk mama wawanta ñuñun, llapa necesitasqantapas qon?
Llapa mamakunapas khuyapayankun ‘ wachakusqanku wawankutaqa ’.
Chhayna sienteyqa, pay kikinkumanta mana imatapas ruwakuy atiq runakunata munakuywan khuyapayaymi.
Manan pipas huk warmiq wawanta khuyapayasqanta hinaqa khuyapayakunmanchu.
Ichaqa, Jehová Diospa nisqan hina, chay warmikunapas qonqapunkumanmi wawankuta.
Arí, manan llapa mamakunachu ñuñuq wawankuta khuyapayanku.
Kay tukukuy qaylla p’unchaykunapiqa yaqa llapa runakunan manaña munakuyniyoqchu kanku.
Wakin mamakunaqa manan chayllaraq nacesqan wawankuta cuidankuchu, wakinqa maqankun otaq wikch’upunku.
Isaías 49: 15 textoq nisqanmantan huk yachaq runa nin: “Mamakunaqa pantaq runa kayninkupin mayninpiqa mana munakuywanchu wawankuta tratanku ”, nispa.
Nillantaqmi: “Runaq hatun munakuyninpas pantanmanmi ”, nispa.
Jehová Diosmi ichaqa niwanchis: ‘ Manan ñoqaqa qonqasqaykichu ’, nispa.
Kunanqa aswan allintan entiendekun Isaías 49: 15 textopi Jehová Diospa nisqan.
Chaypin allinta sut’inchawanchis pantaq mamakunaq munakuyninmantaqa Diospa munakuynin aswan hatun kasqanta.
Pantaq mamaqa yaqapaschá wawanta qonqanman hinaspa mana cuidanmanchu, Jehová Diosmi ichaqa mana hayk’aqpas serviqninkunata qonqanchu, ima necesitasqankutapas khuyapayakuywanmi qon.
Ñawpaqpi nikusqan hina, Isaías 49: 15 textopin “Diospa ancha hatun munakuynin ” qelqasqa kashan.
Anchatan kallpachawanchis Jehová Diospa munakuyninmanta ‘ ancha khuyapayakuq ’ kasqanmanta yachayqa.
Hinaspapas, Jehová Diosmi niwanchis: “Manan saqerparisqaykichu, manataqmi wikch’urparisqaykipaschu ”, nispa.
¿Munawaqchu yachayta imaynatan Diosman asuykuwaq chayta?
Diospa Siminmanta yachachikuykuna
Kaypin Bibliaykiwan tapukuyniykikunaman kutichiykunata tarinki.
Munaqtiykiqa Jehová Diospa testigonkunan yanapasunkiman kay tapuykunata t’aqwinaykipaq.
¿Imaraykun Dios yachachirqan israelitakunata ordenpi ruwanankupaq?
Diosqa Abrahampa mirayninmantan huk llaqtata hatarichirqan hinaspa ordenpi ruwanankupaq kamachikuyninkunata qorqan.
Chay llaqtatan Israel nispa suticharqan, paykunamanmi yachachirqan cheqaq yupaychayta Simin qelqatapas chaymi ima qhellimantapas pakaykunanku karqan (Salmo 147: 19, 20).
Chay ruwasqankuqa llapa runakunaq allinninpaqmi karqan. (Leey Génesis 22: 18.)
Diosmi israelitakunata akllarqan testigonkuna kanankupaq.
Kamachikuyninkunata kasukuspaqa allinmi karqanku (Deuteronomio 4: 6).
Israelitakunaq imayna kawsasqankumanta estudiaspaqa astawanmi yachasunchis cheqaq Diosmanta. (Leey Isaías 43: 10, 12.)
¿Imaraykun Diospa llaqtan ordenpi imatapas ruwan?
Israel llaqta manaña kasukapuqtinkun paykunaq rantinpi Jehová Dios iñiq t’aqa cristianokunata churarqan.
Ñawpa tiempopiqa israelitakunan Diospa testigon karqanku.
Kay tiempopitaq cheqaq cristianokuna. (Leey Hechos 15: 14, 17.)
Jesusmi qatikuqninkunata yachachirqan ordenpi Jehová Diosmanta willanankupaq chhaynapi llapa nacionkunamanta Diosta servinankupaq.
Chay ruwayqa tukukapunqañan.
Cheqaq cristianokunaqa huk nisqalla llank’aspan kallpachanakunku yanapanakunkupas.
Pachantinpin huñunakuyninkupi huk yachachikuyllamanta yachanku.
(Leey Hebreos 10: 24, 25.)
¿Imaynatan qallarirqan kay tiempopi Testigokuna?
Chay llaqtaqa qallarirqan 1870 watapin.
Estudiantes de la Biblia nisqa sutiyoqmi karqanku pisi runakunallataqmi karqanku, paykunan Bibliata estudiaspa tarirqanku cheqaq willakuykunata, chaykunaqa unay tiempoñan qonqasqa kapusqa.
Chaypin entienderqanku predicacionta Jesús qallarichisqanta, chaymi paykunapas teqsimuyuntinpi Diospa Gobiernonmanta predicayta qallarirqanku. 1931 watapitaq Jehová Diospa testigonkuna nisqa sutiwan reqsichikurqanku.
(Leey Hechos 1: 8; 2: 1, 4; 5: 42.)
¿Imaynatan Jehová Diospa testigonkuna ordenpi imatapas ruwanku?
Ñawpa tiempopiqa, llapa iñiq t’aqakunaq allinninpaqmi karqan Umalliq T’aqa, paykunan yacharqanku Diospa llaqtanpiqa Jesús umalli kasqanta.
Kunanpas chhaynallataqmi, Jehová Diospa testigonkunaqa yachankun Jesús umalliqninku kasqanta.
Hinaspapas Umalliq T’aqawanmi pusarichikunku chayqa allinninkupaqmi, paykunan Bibliawan kallpachanku 100.000 más iñiq t’aqakunata Diospa ñanninpitaq pusarinku.
Sapanka iñiq t’aqapitaq umallikuna kan paykunan munakuywan iñiqkunata cuidanku.
(Leey 1 Pedro 5: 2, 3.)
Jehová Diospa testigonkunaqa manan comuntachu predicayta aparinku.
Llapa runakunaman chayanankupaqmi Bibliamanta qelqakunata ruwanku, 500 más rimaykunaman t’ikraspataq chaykunata rakimunku.
Apostolkuna hinan wasin - wasinta predicanku.
Bibliamantataq yachachinku sonqomanta Diosta munakuqkunaman.
Jehová Diospa llaqtanqa payta kusichinankupaqmi kallpachakunku hukkunatapas yanapanku, chaymi kusisqa llaqta kanku. (Leey Salmo 33: 12; Hechos 20: 35.)
Astawan yachayta munanki chayqa ¿Imatapunin Biblia yachachin? nisqa librota qhaway 19 capitulota, chaytaqa Jehová Diospa testigonkunan ruwan.
Leeqkunan yachayta munanku
▪ Wakinmi yuyaykurqanku 2011 watapi 21 octubre p’unchaypi kay Pacha chinkapunanta.
Ichaqa manan imapas sucederqanchu.
Chaytan willarqan radiopi rimaq Harold Camping.
Paypa nisqanman hinaqa taripay p’unchaymi kanan karqan 2011 watapi 21 mayo p’unchaypi.
Chaypin hatun pacha chhaphchiy Hallp’antinta thuninan karqan, phisqa killakuna qhepatataq 21 octubre p’unchaypi chinkapunan karqan.
Kay Pachaqa manan hayk’aqpas chinkanqachu, Biblian nin: “Qanmi kay pachata allinta takyachirqanki, chaymi mana kuyurinchu ”, nispa (Salmo 119: 90).
Chaywanpas, Bibliata wakin leeqkunan ninku: “Kay Pachaqa ninawanmi ruphachisqa kanqa ”, nispa.
Chaypaqmi 2 Pedro 3: 7, 10 textota rikuchinku, ninmi: “Kunan kashaq hanaq pachawan kay pachawanmi ichaqa Diospa kikin siminwan ninapaq waqaychasqa kashan, hinaspan hatun taripay p’unchaypi ninawan ruphaykachisqa kanqa, Diosta mana manchakuq runakunaq muchunan chayamuqtin. [...]
Señorpa juzganan p’unchayqa qonqayllan chayamunqa, imaynan suwapas qonqaylla hamun hinata. Chay p’unchaymi hanaq pachaqa manchay kunununuywan tukukunqa, chaypi kaqkunapas lliw rawrarispa tukukunqa, kay pachapas chaypi lliw kaqkunapas ruphaykapunqa ”, nispa.
¿Kay Pacha chinkapunanmantachu apóstol Pedro rimasharqan?
Chay textoq nisqanqa apóstol Pedroq wakin cartankunawanmi tupanan Bibliapi wakin librokunawanpas.
Sichus chaypi nisqanman hina entiendesunman chayqa, millay runakunaq huchanraykun hanaq pachapi ch’askakunapas tukuy imaymana kaqkunapas ruphaykachisqa kankuman.
Kayta tapukuy: ¿Kanaykuwaqchu llapa chakraykita huk choqllolla ismusqanmanta?
Chhaynallatataqmi Jehová Diospas mana millay runakunaq causanpiqa kay pachata nitaq hanaq pachatapas chinkachinqachu.
Hinaspapas, chay nisqankuqa manan tupanchu Jesucristoq nisqanwan, paymi nirqan: “Kusisamiyoqmi llamp’u sonqoyoqkunaqa, paykunaqa kay pacha hallp’atan herenciapaq chaskinqaku ”, nispa.
Huk munakuq tayta, ¿hatarichinmanchu sumaq wasita chay qhepaman kanaykunanpaq? (Salmo 115: 16.)
¡Manan pipas chaytaqa ruwanmanchu!
Kamaqninchis Jehová Diospas ancha munakuq Taytan (Salmo 103: 13; 1 Juan 4: 8).
2 Pedro 3: 7, 10 textopi kay pacha nispaqa llapa millay runakunawanmi tupanachin.
Chaytan reparasunman Noepa tiemponpi millp’uq para unuwan taripay p’unchayta tupanachisqanpi.
Chay p’unchayqa millay runakunallan wañurqan.
Noepas familianpas salvakurqankun, kay Pachapas manan chinkarqanchu.
Hinallataq hanaq pacha nispaqa kay pachapi gobiernokunawan tupanachisharqan.
Chaymi millay mana kasukuq runakunalla chinkachisqa kanqaku gobiernokunawan kuska, rantinkupitaq Diospa Gobiernon kamachikamunqa (Daniel 2: 44).
Chhaynaqa, ¿chinkapunqachu kay pacha?
Chinkapunqaqa millaykunata ruwaq runakunan.
Kay hallp’anchisqa wiñaypaqmi kanqa, Diosta kasukuq runakunapas wiñaypaqmi kawsanqaku (Proverbios 2: 21, 22).
¿Pin Intita kamarqan?
¿Pin lamarqochata ruwarqan?
¿Pin wawakunata kamarqan pukllanankupaq?
¿Pin pillpintokunata otaq mariposakunata ruwarqan sumaq colorkunayoqta?
Jehová Diosmi lliwta kamaqqa Apocalipsis 4: 11
Wawaykita tapuy:
¿Iman Diospa sutin?
¿Maypin Jehová Dios kashan?
¿Imakunatan ruwarqan?
Dibujopi qhawaspa señalachun:
Lamar - qochata
Kaykunamanta yachachin
© 2012 Watch Tower Bible and Tract Society of Pennsylvania.
Todos los derechos reservados.
2 - 8 DE ABRIL 2012
Jesús hina makilla kasun
3 PÁGINA • 108, 74 TAKIKUNA
9 - 15 DE ABRIL 2012
¡Kallpachakusun, valiente kasun!
10 PÁGINA • 101, 92 TAKIKUNA
16 - 22 DE ABRIL 2012
Iñiq t’aqapi sumaq kawsayta t’ikarichisun
18 PÁGINA • 20, 75 TAKIKUNA
23 - 29 DE ABRIL 2012
Atiwaqmi mana creyente familiapi kusisqa kawsayta
26 PÁGINA • 76, 56 TAKIKUNA
KAYKUNAMANTAN WILLASHAN:
1 YACHACHIKUY 3 - 7 PAGINAKAMA
¿Imaraykun Jesús discipulonkunata kamachirqan makilla kashanankupaq?
Qhawarisun imaynatas kinsa ruwaypi Jesús makilla karqan chayta, imaynatas qatikusunman chaytawan.
2 YACHACHIKUY 10 - 14 PAGINAKAMA
¿Imatan yachasunman ñawpaq tiempopi valorwan Diosta serviq runakunamanta?
Kay estudion chayta kutichinqa, yanapawasuntaq mana manchakuspa Diosta servinapaq.
3 YACHACHIKUY 18 - 22 PAGINAKAMA
Sapankan yuyakusqanchisman hina imatapas huknirayta qhawarin.
Qhawarisun imaynatas iñiq t’aqapi sumaq kawsay kananpaq sapankanchis yanapakusunman chayta.
4 YACHACHIKUY 26 - 30 PAGINAKAMA
Mana creyente familiayoq cristianokunaqa sapa p’unchaymi sasachakuykunata atipananku.
Kay estudion willashan imaynatas wasipi thakpi kawsankuman chayta, imaynatas familiankuta yanapankuman cheqaq religionman haykunanpaq chaytawan.
8 Valorwan Diosmanta rimarqanku
15 Envidiakuyqa veneno hinan
23 Natán Cheqaq yupaychayta defienderqan
31 Waqaychasqanchiskuna
TAPANPI KAQ: Trenkunaq kasqan Nueva Delhi (India), chaymanmi sapa p’unchay 300 más trenkuna chayamunku lloqsinkupas, chaypin hermanokuna predicanku nacionnintinmanta viajaq runakunaman
PUBLICADORKUNAQ YAPAKUSQAN
Jesús hina makilla kasun
“Rikch’ashaychis, Diosmanta mañakuychis. ”
¿IMATAN KUTICHIWAQ?
¿Imaynatan mañakuyninchis rikuchin makillachus kashanchis icha manachus chayta?
¿Imaynatan rikuchisunman predicaypi makilla kasqanchista?
¿Imaraykun makilla kananchis sasachakuypi tarikuspa, imaynatan chayta ruwasunman?
1, 2. a) ¿Ima tapuykunan kan Jesús makilla kasqanmanta?
b) ¿Atisunmanchu Jesuspa ch’uya ejemplon qatikuyta?
JESUSQA mana huchayoqmi karqan.
Yaqapaschá tapukunki: “¿Imaynatan Jesús hina makilla kasunman? ”, nispa.
Hinaspapas, mayninpiqa waranqa - waranqa watakuna ñawpaqtaraqmi yacharqan qhepaman imakuna sucedenanta; chaywanpas ¿necesitarqanchu makilla kayta?
Makilla kay ancha importante kasqanta yachanapaq ñawpaqta kutichisun chay iskay tapuykunata.
¿Atisunmanchu ch’uya runaq ejemplon qatikuyta huchayoq runakuna?
Riki, imaynan huk yachachiq runaq ruwasqanta qatikuyta atikun hinata.
Yuyaykusun arcowan flechayta yachashaq runapi.
Qallariypiqa manaña atinchu flechasqanman hap’ichiyta chaypas, estudiashallanmi practicashallantaq.
Aswanta yachananpaqmi experienciayoq yachachiqninta qhawan: imayna sayasqanta, arcota imayna hap’isqanta, cuerdata dedonkunawan imayna chutasqantapas.
Chay ruwaytan pisi - pisimanta yachan, wayra may ladomanta hamusqanman hina flechaytapas.
Yachachiqninpa ruwasqanta qatikuspan aswan - aswanta hap’ichin.
Chay hinatan cristianokunapas kallpachakunchis Jesuspa yachachiwasqanchista kasukunapaq, ch’uya ejemplonta qatikunapaqpas.
a) ¿Jesuspa ima nisqanpin yachanchis payqa makilla kananta?
b) ¿Imatan kay estudiopi qhawarisun?
¿Makillachu Jesús kashanan karqan?
Ejemplopaq, wañupunanpaq último tutapin hunt’aq apostolninkunata nirqan: “Rikch’aysiwaychis ”, nispa.
Chay qhepatan nillarqantaq: “Rikch’ashaychis, Diosmanta mañakuychis, ama wateqasqa kanaykichispaq ”, nispa.
Jesusqa makillapunin kasharqan, ichaqa chay rato sasachakuypi tarikushaspan astawanqa rikch’asqa kayta munarqan, chhaynapi Taytanman asuykunanpaq.
Payqa yacharqanmi discipulonkunapas chay ratopi, hinallataq qhepamanpas rikch’asqa kanankuta.
Chayrayku qhawarisun imarayku makilla kashanapaq mañawasqanchista.
Chaymantataq t’aqwirisun imaynatas kinsa ruwaypi qatikusunman chayta.
JESÚS MAKILLA KANANCHISTA MUNAN
¿Imaraykun makilla kashananchis?
Jesusqa makilla kashananchistan munan, hamuq tiempopi sucedenanmanta mana yachasqanchisrayku, hinallataq wakinmanta yachasqanchisraykupas.
Kay pachapi kashaspa, ¿llapantachu Jesús yacharqan qhepaman imakuna sucedenanta?
Manan, huch’uyaykukuspan nirqan: “Chay p’unchayta chay horatawanmi ichaqa mana pipas yachanchu, manallataq hanaq pachapi kaq angelkunapas, Churipas, aswanpas Yayallan yachan ”, nispa.
Chay tiempopiqa manan sut’itachu ‘ Churiqa ’ yacharqan hayk’aqchus kay millay pacha tukupunanta.
Ñoqanchispas pisillatan hamuq tiempomanta yachanchis.
Manan yachanchischu hayk’aqchus Churinta Jehová kachamunqa kay millay pachata tukuchinanpaq chayta.
Yachasunman chay, ¿necesitakunmanchu makilla kay?
Jesuspa nisqan hina, p’uchukayqa qonqayllan chayamunqa, chayraykun rikch’asqallapuni kashananchis (leey Mateo 24: 43).
5, 6. a) Hamuq tiempomanta yachaspa, ¿imaraykun makilla kashananchis?
b) Satanaspa ruway munasqanta yachaspa, ¿imaraykun astawanraq makilla kashananchis?
Ichaqa imaymanatan Jesusqa yachallarqantaq hamuq tiempomanta, chaykunatan yaqa llapa runakuna mana yacharqankuchu.
Ñoqanchisqa manan pay hinachu hamuq tiempomanta yachanchis, ichaqa willawasqanchisraykun Diospa Gobiernonmanta, bendicionkuna apamunantapas yachanchis.
Escuelapi, llank’anapi otaq predicasqanchis territoriopi runakunata qhawarispaqa, reparanchismi yaqa llapanku chay cheqaq willakuykunata mana yachasqankuta.
Chayraykun Jesús hina rikch’asqalla kashananchis.
Maypi kaspapas predicashanallanchismi Diospa Gobiernonmanta.
Chay oportunidadkunata aprovechayqa qori hina valorniyoqmi, askha runan predicasqanchiswan salvakunkuman.
Hinaspapas, Jesusqa yacharqanmi hunt’aq sonqo kasqanta tentacionkunawan qatiykachaykunawan ima Saqra urmachiy munasqanta, chayraykun makilla karqan.
Chay millay enemigonqa qhawashallarqanmi ‘ huk kutipi ’ tentananpaq hina oportunidad kananta.
Jesusmi ichaqa tukuy tiempopas makillapuni karqan.
Liston kasharqan ima pruebatapas atipananpaq, chaykunan karqan: tentacionkuna, hark’akuykuna, qatiykachaykuna.
Ñoqanchispas pay hinallataqmi tarikushanchis, “Saqraqa qaparishaq león hinaraqmi tukuyneqta purishan pillatapas oqoykunanpaq maskhaspa ”.
Chaymi Diospa Simin niwanchis: “Allin yuyayniyoq kaychis, makillapuni cuidakuychis ”, nispa.
¿Imaynatan chayta ruwasunman?
MAÑAKUYPI MAKILLA KASUN
7, 8.
¿Imatan Jesús aconsejarqan mañakuymanta? ¿Ima ejemplotan saqewarqanchis?
Bibliapiqa hukllachasqa kashan espiritualpi makilla kaywan mañakuywan.
Discipulonkunata paywan kuska makilla kanankupaq nisqan qhepallamanmi Jesús nirqan: ‘ Rikch’ashaychis, Diosmanta mañakushallaychis, ama wateqasqa kanaykichispaq ’, nispa.
Chay consejo qosqan, ¿chay sasachakuynillankupichu yanapanman?
Chay kutipi nisqanqa ñoqanchistapas yanapawanchismi.
Jesusqa oración ruwaypin allin ejemplo karqan.
Huk kutinpas tutantinmi Taytanmanta mañakurqan (leey Lucas 6: 12, 13).
Rikushasunmanpas hina yuyaykusun: Jesusqa Capernaúm llaqtapin tiyan, yaqapaschá chay qayllapi tarikushan, primavera tiempon kashan.
Tardeaytan Galilea qocha wichay ladopi tarikuq orqota rin.
Rankhiyamushanñan, yaqapaschá qhawarin Capernaúm llaqtapi, ladonpi kaq llaqtakunapipas aceiteyoq lamparakuna k’ancharimusqanta.
Chaypin tukuy sonqowan Diosmanta mañakuyta qallarin, horakunan pasashan, wasikunamanta luzkunaqa manañan k’anchanpushanchu, killapas seqamunñan.
Tutapi puriq animalkunapas lloqsimunkun mikhuq, payqa manan cuentatapas qokunchu chaykunamanta.
Importante decisión ruwananmantan mañakushanman karqan, 12 apostolninkunata akllananpaq.
Taytanmanmi willakushan tukuy yuyaykusqanta, sapanka discipulonkunamanta llakikuynintapas.
Chaymantapas, pusarinanpaq yachayta qonanpaq iman mañakushan.
¿Imatan yachanchis Jesús tutantin mañakusqanmanta?
Jesuspa ejemplon, ¿askha horakuna mañakuspa kanatachu yachachiwanchis?
Manan, payqa sumaq runa kaspan discipulonkunamanta nirqan: “Sonqoqa [‘ espirituqa ’, NM] munallanpunin, aycha cuerpon ichaqa pisi kallpa ”, nispa.
Chhaynaña kaqtinpas, atisunmanmi qatikuyta.
Ejemplopaq, imatapas decidiyta munasqanchisqa yaqapaschá ñoqanchista, familianchista, iñiqmasinchiskunatapas afectan; chhaynapi tarikuspa, ¿hanaq pacha Taytanchiswanchu ñawpaqta parlanchis?
Oracionta ruwaspa, ¿iñiqmasinchiskuna imaynapi tarikusqankumantawanchu rimanchis?
¿Kaq simikunallata rimanamantaqa, sonqomantachu rimanchis?
Reparasqanchis hina, Jesusqa anchatan valorarqan taytanwan sapallan rimayta.
Kay pachapiqa faciltan imaymana ruwaywan afanakusunman, hinaspa kawsayninchispi importante kaqkunata qonqapusunman.
Ichaqa, sichus tiempota hap’isun tukuy sonqomanta sapallanchis mañakunapaq chayqa, espiritualpin makilla kasun.
Diosmanmi astawan asuykusun, paywantaq amigontin kasun, chhaynapin mana imapas paymantaqa karunchawasunchu (Sal.
25: 14).
PREDICACIONPI MAKILLA KASUN
¿Imaynatan Jesús rikuchirqan predicananpaq makilla kasqanta?
Jesusqa makillan kasharqan Diospa kamachisqan ruwaywan hunt’aspa.
Wakin llank’aykunataqa mana yuyayta churaspallan hunt’asunman.
Wakin llank’aytan ichaqa tukuy yuyaywan ruwana, predicación llank’ayninchispas chhaynan.
Jesusqa makillan kasharqan, maypi tarikuspapas predicananpaq.
Huk kutinmi tutamantanmanta chawpi p’unchaykama predicaspa purimusqankumanta discipulonkunapiwan Sicar llaqtaman chayarqan.
Paykuna mikhuna rantiq rinankukaman Jesusqa chay llaqta qayllapi p’uytuq kasqanpi samasharqan; ichaqa kusatan tiemponta aprovecharqan.
Samaria llaqtayoq warmin unu apaq hamurqan.
Jesusqa yaqapaschá huk rato puñuspa samanman karqan, otaq ima ruwaqpas tukunman karqan mana rimapayananpaq, ichaqa manan chaytachu ruwarqan.
Aswanmi chay warmiman predicarqan, chhaynapin askha runakuna chay willakuyrayku iñiq kapurqanku.
Ñoqanchispas ejemplonta qatikuspa, ¿makilla kasunmanchu ima oportunidadpas kaqtin predicanapaq?
11, 12. a) ¿Imanirqanmi Jesús llank’ayninwan hunt’ananta distraeq runakunata?
b) ¿Imaynatan rikuchirqan allin yuyaywan ruwaq kasqanta?
Wakin runakunaqa llank’aynin hunt’anantan Jesusta distraeyta munarqanku.
Capernaúm llaqtapi sucedesqanta rikusun.
Chaypi runakunan Jesuspa milagrokuna ruwasqanta rikuspa anchata kusikurqanku, chaymi qhepachiyta munarqanku.
Paykunapaqqa allin yuyaywanmi chayta mañakusharqanku, ichaqa ‘ Israel suyumanta chinkasqa ovejakunatan ’ huk llaqtakunapiwan maskhanan karqan.
Chaymi nirqan: “Huk llaqtakunamanpas Diospa qhapaqsuyunmanta allin willakuykunataqa willamunaymi, chaypaqmi Diosqa kachamuwarqan ”, nispa.
Rikusqanchis hina, Jesusqa allintan hunt’arqan predicay llank’ayninta, manataqmi imawanpas nitaq piwanpas chay ruwananta hark’achikurqanchu.
Ichaqa, ¿sinchitachu chay llank’aynillanmanña qokurqan, hinaspa huk ruwaykunata qonqarqan?
¿Predicayllapiña purispachu familiakunaq necesitasqantapas mana repararqan?
Manan. Jesusqa allin yuyaywanmi lliw ruwaytapas aparirqan, chhaynapin allin ejemplota saqewarqanchis.
Kusikuywanmi kawsarqan, amigonkunawanpas sumaqtan pasarirqan.
Familiakunatapas ancha allinpaqmi qhawarirqan, paykunaq necesitasqankupi, sasachakuyninkupipas interesakuspa.
Chaymantapas sut’itan rikuchirqan wawakuna munakusqanta (leey Marcos 10: 13 - 16).
¿Imaynatan predicaspa Jesuspa makilla kasqanta allin yuyaywan qatikusunman?
¿Imaynatan Jesuspa makilla kasqanta allin yuyaywan qatikusunman?
Cristianokunaqa manan llank’ayninchista kay pachawan distraechikunchischu.
Hinaña allinninchista munaspa, amigonchiskuna familianchiskunapas yuyaychawasunman predicayta qhepanchaspa paykuna hina kawsanapaq chaypas.
Jesús hinan predicayninchistaqa mikhunanchista hina qhawarinchis, chay llank’ayqa kallpachawanchismi kusikuytataq qowanchis.
Ichaqa manan hukkunamanta aswan allinpaqchu qhawarikunchis, nitaqmi nishutachu llank’aynillanchispi purinchis.
Aswanpas Yachachiqninchis hinan ‘ kusisqa Diosta ’ servinchis, allin yuyaywan q’ochukuywan ima.
SASACHAKUYPI TARIKUSPA MAKILLA KASUN
¿Sasachakuypi tarikuspa ima ruwaymantan cuidakunanchis, imarayku?
Qhawarisqanchis hina, Jesusqa sinchi sasachakuypi tarikushaspan discipulonkunata kamachirqan makilla kanankupaq (leey Marcos 14: 37).
Arí, sasachakuypi tarikuspan astawanqa Jesuspa ejemplonta qatikunanchis.
Sasachakuypi tarikuspan askha runakuna Proverbios libropi iskay kutita tarikuq importante willakuyta qonqanku, chaypin nin: “Runapaqqa kanmi cheqanman rikch’akuq ñan, p’uchukayninmi ichaqa wañuna ñan ”, nispa (Pro. 14: 12; 16: 25).
Sichus astawanqa sasachakuykunapi tarikuspa ñoqallanchispi confiasun chayqa, mana allinpin tarikusunman, hinallataq munakusqanchis runakunapas.
Qolqemanta sasachakuypi tarikuspa, ¿imatan yaqapas huk tayta ruwanman?
Yaqapaschá huk tayta ‘ familianta [...] uywananpaq ’ sasachakuypi tarikunman.
Hinaspa huk llank’anata ofreceqtinku aceptayta munanman, chaywantaq sapa kutilla mana tiempon kanmanchu huñunakuykunapaq, familiantin yupaychayta aparinanpaq, predicananpaqpas.
Paypa qhawarinanpaqqa allintan chayta ruwashanman; ichaqa chay hawan espiritualpi onqospa chiriyapunman.
Salomonpa consejonta kasukuymi ichaqa allinninchispaq, ninmi: “Tukuy sonqoykiwan Señor Diosman hap’ipakuy, amataq qan kikiykiq yuyayniykimanqa k’askakuychu.
Tukuy ruwasqaykikunapi Señor Diosta yuyariy, paymi cheqan ñanninta pusasunki ”, nispa (Pro. 3: 5, 6).
a) ¿Ima ejemplotan Jesús saqewarqanchis Diospa yachayninpi confiaymanta?
b) ¿Imaynatan familiapi umallikuna sasachakuypi tarikuspa Jesuspa ejemplonta qatikunku?
Sasachakuykunapi tarikuspan Jesusqa Taytanpa yachayninpi confiarqan.
Arí, yachayniyoq runa kashaspapas manan kikinpa yachayninmanchu hap’ipakurqan.
Ejemplopaq, Satanás tentaqtinmi askha kutipi nirqan: “Diospa Simin Qelqan nin ”, nispa.
Chhaynapin rikuchirqan huch’uyaykukuq kasqanta, chaytan Saqraqa cheqnikun, manataqmi paypi chhikallanpas kanchu.
¿Ñoqanchispas Jesús hinachu rikch’asqa kashanchis?
makilla kashaq familiapi umallikunaqa Bibliaq nisqanwanmi pusachikunku, astawanqa sasachakuykunapi tarikuspa.
Pachantinpin waranqanpi iñiqmasikuna chaytapuni ruwashanku.
Hunt’aq sonqowanmi Diospa Gobiernonta, cheqaq yupaychaytapas ñawpaqta maskhanku.
Chhaynapin familiankuta allinta cuidanku.
Jehová Diostaq sumaqta bendicen familianku mantenenankupaq tukuy ruwasqankuta, Simin Qelqa prometesqanman hina.
¿Iman kallpachasunki Jesuspa makilla kasqanta qatikunaykipaq?
Chhaynaqa, Jesusmi makilla kaymanta allin ejemplota qowaranchis, chayqa allinninchispaqmi, hinaspapas kawsayninchistan salvawasunman.
Saqraqa espiritualpi puñunanchistan munan, chhaynapi tarikuspa iñiyninchis, Diosta yupaychay munasqanchispas pisiyananpaq.
Hinaspa obligasqa hina, Dios serviyninchista hunt’anapaq.
Amapuni chay munasqanman urmasunchu.
Jesús hina makilla kasun, mañakuypi, predicaypi, sasachakuykunapi tarikuspapas.
Chhaynapin kusisqa kawsasun, kay sasachakuy tiempopipas.
Chaymantapas seguron kasun kay pachata tukuchinanpaq Cristo hamuqtin makilla kashaqta tariwananchismanta.
¡May kusisqachá Taytanchis Jehová sientekunqa hunt’aq sonqo kasqanchista premiawaspanchis!
[6 paginapi dibujo]
Jesús p’uytuq kasqanpi warmita predicarqan.
¿Imakunatan yuyaykuwaq astawan predicanaykipaq?
[7 paginapi foto]
Espiritualpi allin kananpaq familianta yanapasqanmi rikuchin tayta makilla kasqanta
¡Kallpachakusun, valiente kasun!
“¡Kallpachakuy! ¡Allinta sayay!
[...] Ñoqa Diosniyki Señor Diosqa qanwanpunin kashasaq maytaña riqtiykipas. ” (JOS.
1: 7 - 9.)
¿IMATAN KUTICHIWAQ?
¿Imaynatan Enoc, Noé rikuchirqanku valiente kasqankuta?
¿Imaynatan ñawpaqpi wakin warmikuna rikuchirqanku iñiyta valortawan?
¿Mayqen wayna sipaskunan mana manchakuq kasqankuta rikuchirqanku?
1, 2. a) ¿Iman mayninpi necesitakun hunt’aq sonqo kanapaq?
b) ¿Imatan kay estudiopi yachasun?
KALLPACHAKUQ valiente runaqa manan manchakunchu, nitaq pisi kallpayanchu.
Chaypi piensaqtinchisqa yaqapaschá yuyayninchisman hamun decidisqa, valorwan ruwaq runa.
Chhayna kasqanchistan mayninpiqa hukniraykunamanta rikuchisunman, astawanqa kawsayninchispi sapa kutilla iñiyninchis pruebapi tarikuqtin.
Bibliaq willasqan wakin runakunaqa valiente kasqankutan rikuchirqanku sinchi sasachakuykunapi tarikuspa.
Chaytan wakinqa ruwarqanku kawsayninkupi, imaynan yaqa llapa cristianokuna ruwanchis hinata.
¿Imatan yachasunman paykunaq ejemplonmanta?
¿Imaynatan valorta hap’isunman?
MILLAY PACHAPI MANA MANCHAKUQ TESTIGOKUNA
¿Imatan Enoc willarqan millay runakuna sucedenanmanta?
Manaraq Millp’uq Para kashaqtin kawsaq runakunaq tiemponpiqa, valortan necesitakurqan Jehová Diospa Testigon kanapaq.
Chhaynan karqan “Adanpa qanchiskaq miraynin Enocpas ”, paymi valorwan rimarqan kay profeciata:“ Señortan rikurqani waranqa - waranqa ch’uya angelkunawan hamushaqta, lliwta taripananpaq, hinaspa llapa millay runakunata lliw mana chanin ruwasqankumanta, Diosta mana manchakuspa huchasapakunaq paypa contranpi llapa k’arak simikunata rimasqankumantawan huchachananpaq ”, nispa.
Chay profeciaqa cheqaqtapunin hunt’akunan karqan, chaymi Enocqa hunt’akunmanñapas karqan hinata rimarqan.
Chhaynapunin karqan: pachantinman para hunt’aykuqtinmi Diosmanta karunchasqa runakuna wañurqanku.
¿Imaynapi tarikushaspan Noé Diospa munayninta ruwarqan?
Hatun paraqa 2370 manaraq Jesús hamusqan (m.J.h.) watapin karqan, Enocpa predicasqanmantaqa 650 wata masñan pasasqa.
Chay tiempopin Noé nacerqan, qhepamanmi familiayoq karqan, wawankunawantaq arcata ruwarqanku.
Mana kasukuq angelkunan runaman tukuspa sumaq rikch’ayniyoq warmikunawan puñurqanku, chay wawankun qhepaman kallpasapa hatunkaray runakunaman tukurqanku.
Chaywanmi Hallp’api mana allin kawsay q’oñirirqan (Gén.
6: 1 - 5, 9, 11).
Kay p’uchukay tiempopiqa chhayna valortan necesitanchis.
IÑIYTA VALORTA IMA RIKUCHIRQANKU
¿Imaynatan Moisés iñiyniyoq mana manchakuq kasqanta rikuchirqan?
Moisesqa allin ejemplon karqan iñiyniyoq kasqanpi, mana manchakuq kasqanpipas. 1513 - 1473 m.J.h. watakunapin Dios payta yanaparqan israelitakunata Egiptomanta horqospa ch’inneq aqo pampanta pusananpaq.
Moisesqa mana hunt’ayta atinanpaqmi qhawarikurqan, ichaqa chaywanpas kasukurqanmi (Éxo.
6: 12). Wayqen Aaronwan kuskan askha kutita faraonman rirqan mana manchakuspa Diospa kachamusqan chunka muchuchiykunata willananpaq (Éxodo, 7 - 12 capitulokuna). ¿Iman yanaparqan iñiywan valorwan ruwananpaq?
Paytaqa tukuypin Dios yanaparqan. Ñoqanchistapas Diosmi yanapawanchis (Deu.
33: 27).
Autoridadkuna tapuwaqtinchis ¿iman kallpata qowasun valorwan rimananchispaq?
Kunanpas Moisés hinan mana manchakuq kananchis, Jesusmi nirqan: “Ñoqaraykutaqmi kamachikuqkunamanpas reykunamanpas apasqa kankichis, ahinapin ñoqamanta willankichis paykunamanpas mana judío runakunamanpas ”.
Nillarqantaqmi: ‘ Kamachikuqkunaman apasuqtiykichisqa, aman llakipakunkichischu imaynatachus, imatataqchus kutichinaykichista, chay ratoqa Diosmi yuyaychasunkichis imaynatachus kutichinaykichistaqa.
Sichus autoridadkuna waqyachiwasunman chayqa, Diospa espiritunmi yanapawasun respetowan, iñiywan, valorwan rimanapaq (leey Lucas 12: 11, 12).
¿Iman Josueta yanaparqan valiente kananpaq, Diospa kamachisqanta allinta hunt’ananpaqpas?
Moisespa rantinpi haykuq Josuepas iñiyniyoq mana manchakuqmi karqan.
Chaypaqqa Diospa Siminta sapa kuti estudiasqanmi yanaparqan. 1473 m.J.h. watapin Israel llaqta Prometesqa Hallp’aman qayllaykusharqanña.
Diosmi Josueta kamachirqan: “Kallpachakuy! ¡Allinta sayay! ”, nispa.
Diospa kamachikuyninta hunt’aqtinqa, allinpin ruwasqan tukunman.
“Ama manchakuychu, amataq pisi kallpayaychu, ñoqa Diosniyki Señor Diosqa qanwanpunin kashasaq maytaña riqtiykipas ”, nispan yuyaycharqan (Jos. 1: 7 - 9).
¡Chay simikunaqa anchatachá kallpacharqan!
Soqta wata qhepamanmi Jehová Diospa promesanman hina, 1467 watapi yaqa llapa Prometesqa Hallp’ataña hap’ikapurqanku.
DIOS SERVIQ VALIENTE WARMIKUNA
¿Ima ejemplotan Rahab saqewarqanchis iñiyniyoq mana manchakuq kasqanwan?
Ñawpa tiempopiqa askha warmikunan mana manchakuspa Diosta servirqanku.
Hukninmi karqan Jericó llaqtapi qhelli ñanpi puriq Rahab warmi. Payqa Jehová Diospin iñipurqan, mana manchakuspan Josuepa kachasqan iskaynin qhamiyaqkuna pakarqan.
Chaymi reypa kamachinkunaman pantasqata willarqan chay runakunata maskhamuqtinku.
Rahabqa qhelli ñanpi purisqanta saqespan Diostan hunt’aq sonqowan servipurqan, ahinapitaq mirayninmanta Mesías hamurqan (Jos.
2: 1 - 6; 6: 22, 23; Mat. 1: 1, 5).
¿Imaynatan rikuchirqanku Débora, Barac, Jaelpas mana manchakuq kasqankuta?
Josuepa wañupusqan qhepatan, 1450 watapi askha juezkuna Israelpi juzgarqanku.
Canaanpi rey Jabinmi 20 wataña israelitakunata sarunchasharqan, chaymi Jehová Dios profetisa Deborawan willachirqan juez Barac maqanakuyman rinanpaq.
Baracqa 10.000 runakunantinmi Tabor orqota rirqan, chaypin suyarqan Jabinpa soldadonkunata umalliq Sísara contra maqanakunanpaq. Paymi ejercitonwan 900 carretakunantin Cisón wayq’oman chayamusqa.
Israelitakuna chayman haykumushanankukaman Jehová qonqaylla parachimuspa chay cheqasta sinchi t’uruman tukuchirqan, chaymi Sisaraq ejercitonpa carretankuna plantakurqan.
Chaymi Baracpa ejerciton atiparqan, ahinapin Jabinpa soldadonkunamanta “mana ch’ulla runallapas kawsarqanchu ”.
Sisaraqa Jaelpa carpanmanmi pakakuq rirqan, ichaqa puñushanankaman Jael wañuchirqan.
Chhaynapin Deboraq profetizasqanman hina, Jaelpa ‘ sutinpi atipasqa karqan ’.
Débora, Barac, Jael ima valorta hap’isqankuraykun Israelpi “thak - kawsay suyuntinpi karqan tawa chunka watantin ” (Jue.
4: 1 - 9, 14 - 22; 5: 20, 21, 31).
Unay watakunamantañan askha qharikuna, warmikuna ima paykuna hina iñiywan valorwan ima ruwarqanku.
¿Imaynapin yachanchis rimasqanchis hukkuna valorta hap’inankupaq yanapasqanta?
Rimasqanchisqa kallpachanmanmi Dios serviqmasinchiskunata. 1000 watakunapi hinan m.J.h., rey David churin Salomonta nirqan: “¡Kallpachakuy!
¡Allin qhari kay! Llank’allayña.
Ama manchakuychu, amataq pisi kallpayaychu, Diosniy Señor Diosmi qanwan kanqa.
Payqa manan saqesunkichu, manataq wikch’usunkichu Señor Dios yupaychana wasipi tukuy llank’aykunata tukunaykikama ”, nispa (1 Cró. 28: 20).
¿Imaynatan huk sipascha mana manchakuspa rimasqanwan Naamanta yanaparqan?
900 watakunapi hinan m.J.h., huk israelita sipascha mana manchakuspa rimasqanwan onqoyniyoq runata yanaparqan.
Siria reypa ejercitonmi chay sipaschata hap’ispa llaqtankuman aparqanku, chhaynapin chay ejercitota umalliq leprayoq Naamanpa wasinpi servirqan.
Sipaschaqa yacharqanmi profeta Eliseo Diospa yanapayninwan milagrokuna ruwasqanta, chaymi esposanman willarqan Naamán Israelman riqtinqa Diospa profetan qhaliyachinanta.
Naamanqa kasukurqanmi chaymi qhaliyachisqa karqan, Dios serviqtaq kapurqan (2 Rey.
5: 1 - 3, 10 - 17). Wayna - sipas: sichus chay sipascha hina Diosta munakunki chayqa, paymi yanapasunki valorwan profesorniykikunata, compañeroykikunata, hukkunatapas predicanaykipaq.
¿Imaynatan rey Ezequiaspa rimasqan llaqta runakunata yanaparqan?
Allin yuyaywan rimasqa simikunaqa kallpatan qowasunman peligropi tarikuqtinchispas. 700 watakunapi hinan m.J.h., Asiria ejército Jerusalén contra rishaqtinkun, rey Ezequías kamachisqan runakunata nirqan: “Kallpachakuychis, allin qhari kaychis, ama pisi kallpayaychischu, Asiria reytapas paywan hamushaq sinchi askha soldadokunatapas ama manchakuychischu.
Ñoqanchiswan kashaqqa aswan atiyniyoqmi Asiria reywan kashaqkunamantaqa.
Paywanqa runaq kallpallanmi kashan, ñoqanchiswanmi ichaqa Diosninchis Señor Dios kashan, yanapawananchispaq awqa - tinkuypi ñoqanchismanta maqanakunanpaqpas ”.
¿Imaynatan chay simikuna llaqtata yanaparqan?
“Hinan reypa rimaykusqan simikunawan llapa llaqta kallpachakurqanku. ” (2 Cró.
32: 7, 8.) Chhayna simikunan kallpata qowanchis ñoqanchispas iñiqmasinchiskunapas valorwan qatiykachaykunata atipanapaq.
¿Imaynatan Abdías valiente kasqanta rikuchirqan?
Mayninpin mana manchakuq kasqanchista rikuchisunman ch’inlla kaspa. 900 watakunapi hinan m.J.h., rey Ahabpa mayordomon Abdías Diospa pachak profetankunata “phisqa chunkatakama iskay qaqa t’oqopi pakasqa ”; chhaynapi yana alma warmi Jezabel paykunata ama wañuchinanpaq (1 Rey.
18: 4). Chay Dios sonqo runa hinan kay tiempopi askha cristianokuna iñiqmasinkuta valorwan pakaykurqanku, qatiykachaqninku runakunaman mana imatapas willaspa.
REINA ESTER VALORTA HAP’IRQAN
14, 15.
¿Imaynatan reina Ester rikuchirqan iñiyniyoq mana manchakuq kasqanta, imapin chay tukurqan?
500 watakunapi hinan m.J.h., reina Ester Persia llaqtapi iñiywan mana manchakuspa rimarqan. Millay runa Amanmi huk runakunapiwan planearqanku chaypi tiyaq judío runakunata wañuchinankupaq.
Judiokunaqa llakiq ñit’isqanmi ayunarqanku, hinaspapas tukuy sonqochá mañakurqanku (Est. 4: 1 - 3).
Esterqa sinchi llakisqan kasharqan.
Primon Mardoqueon Esterman apachisqa judiokuna wañuchisqa kanankupaq reypa kamachisqan qelqamanta huk copiata, nirqantaq judío runakunaq favorninpi reyta valekunanpaq. Ichaqa pipas reypa ñawpaqenman mana permisonwan qayllaykuqqa wañuchisqan kanan karqan (Est.
4: 4 - 11).
Chaywanpas, kaytan nirqan: “Manachus kay hinapi kashaqtinchis rimarinki chayqa, judío runakunataqa hukmi yanapaspa qespichinqa [...].
Ichapaschá kay hina sasachakuypi yanapawanaykikupaq reina kashanki ”, nispa (Est.
4: 12 - 17). Hinan Esterqa nirqan Susa llaqtapi kashaq llapa judiokunata huñuspa payrayku ayunanankupaq, nillarqantaqmi: “Ñoqapas [...] ayunallasaqtaqmi.
Chaymantataq reyman qayllaykuq risaq, manaña kamachikuyman hina atikuqtinpas risaqpunin, wañuchiwaqtinkuqa hina wañusaqpas ”, nispa.
Reinaqa valortan hap’irqan, sutinta apaq libron willashan llaqtanta Dios imayna librasqanmanta.
Kay tiempopipas akllasqa cristianokuna, wak ovejakunapas chhayna decidisqa kasqankutan rikuchinku pruebakunapi tarikuspa. Hinaspapas ‘ mañakusqata Uyariq ’ Diosqa liston kashan paykunata yanapananpaq (leey Salmo 65: 2; 118: 6).
“KALLPACHAKUYCHIS ”
¿Ima ejemplotan Jesús saqerqan cristiano wayna - sipaskunaman?
Kunanqa qallariy siglopi sucedesqanmanta rimasun. 12 watanpi Jesús kashaqtinmi tayta - maman templopi tarirqanku, “kamachikuy simita yachachiqkuna chawpipi tiyashaqta, Jesusqa paykunatan uyarisharqan tapusharqan ima.
Llapan payta uyariqkunataq muspharqanku yachayninmanta, kutichisqankunamantawan ”.
Waynachallaraq kashaspapas, allin iñiyniyoq mana manchakuqmi karqan chaypi yachachikuqkunata tapurqan.
Jesuspa ejemplonta qatikuspan cristiano wayna - sipaskunaqa, lliw ocasionta aprovechanqaku pipas suyakuyninkumanta tapuqtin allinta kutichinankupaq.
¿Imaraykun Jesús discipulonkunata nirqan kallpachakunankupaq?
¿Imaraykun yuyaychasqanta kasukunanchis?
Jesusqa runakunatan nillaqpuni kallpachakunankupaq valorta hap’inankupaqpas.
Qatikuqninkunatan nirqan: “Ñan hora chayarqamunña sapankaykichis tukuyneqman ch’eqechisqa kanaykichispaq, sapallayta saqewanaykichispaq.
Ichaqa manan sapallaychu kashani, Yayaqa ñoqawanmi kashan.
Chaykunatan niykichis ñoqawan huklla kaspa thak - kayniyoq kanaykichispaq.
Kay pachapiqa muchunkichismi, ichaqa kallpachakuychis, ñoqan kay pachapi mana allin kaqkunata atipaniña ”, nispa.
Ñoqanchistapas kay pacha cheqnikuwanchisña chaypas, manan kay pacha runakuna hinachu kanchis.
Sichus yuyaymanasun Diospa Churin valiente kasqanpi chayqa, manan kay pachaq ruwayninkunapi chhaqrukusunchu.
Jesusqa atiparqanmi kay pachata; ¡ñoqanchispas atisunmi!.
PABLO HINA KALLPATA HAP’ISUN
18, 19.
¿Imaynatan apóstol Pablo rikuchirqan iñiyta valortawan?
Apóstol Pabloqa imaymana pruebakunatan pasarqan.
Huk kutinmi Jerusalenpi judiokuna payta hap’ispa wañuchinanku kashaqtin Roma soldadokuna hark’arqanku.
Chay tutan “Señorqa Pabloman rikhurispa nirqan: – ¡Kallpachakuy Pablo!
Imaynan Jerusalén llaqtapi ñoqamanta willakurqanki, ahinallatataqmi Roma llaqtapipas willallankitaq ”, nispa.
Chaytapunin apostolqa ruwarqan.
Pabloqa valorwanmi anyarqan Corinto iñiq t’aqata wakllichiq ‘ allinnin apostolkunata ’.
Chay runakunaqa yanqatan apostolpaq qhawarikurqanku. Pablon ichaqa sut’ita rikuchirqan cheqaq apóstol kasqanta.
Chaykunan karqan: carcelpi kasqan, waqtasqa p’anasqa ima kasqan, viajaspa peligropi tarikusqan, yarqaypi, ch’akiypi, puñuytapas mana tarispa, hinallataq iñiqmasinkunamanta llakikusqanpas (leey 2 Corintios 11: 23 - 28).
Pabloqa, ¡allin ejemplon iñiyniyoq mana manchakuq kasqanpi!
20, 21. a) Llapanchismi kallpata hap’inanchis, chaymanta huk ejemplota willay. b) ¿Imaynapi tarikuspan valorta necesitanchis, imamantan seguro kasunman?
Manaña llapa cristianochu sinchi qatiykachaykunapi tarikusun chaypas, llapanchismi kallpata hap’inanchis sasachakuykunata atipanapaq.
Chaytan rikuchirqan Brasil nacionmanta huk wayna, payqa pandilla grupopin purirqan.
Bibliata estudiaspan cuentata qokurqan cambianan kasqanta, ichaqa yacharqanmi chay grupomanta lloqsipunan kaqtinqa wañuchisqa kananta.
Payqa Diosmantan mañakurqan, Bibliawantaq grupopi umalliqninkuman explicarqan imarayku t’aqakapunanta.
Chaymi dejallarqanku ripunanta, paytaq Dios serviq kapurqan.
Allin willakuykunata predicanapaqqa valienten kananchis.
Cristiano wayna sipaskunaqa chaytan necesitanku escuelapi Diospaq hunt’aq sonqo kanankupaq. hinaspapas valortan necesitanchis Hatun huñunakuykuna kaqtin llank’anamanta permisota mañakunapaq, chhaynapi sapa p’unchay rinapaq, hinallataq hukkunapipas.
Ichaqa ima sasachakuypiña tarikusunman chaypas, Jehová Diosqa uyariwasunmi iñiywan mañakusqanchista.
Ama iskayasunchu: payqa santo espirituntan qowasun kallpachakunapaq ama manchakunapaqpas.
[11 paginapi dibujo]
Enocqa valorwanmi predicarqan millay pachapi
[12 paginapi dibujo]
Jaelqa valiente warmin karqan
Iñiq t’aqapi sumaq kawsayta t’ikarichisun
‘ Señorninchis Jesucristoq saminchaynin qankunapi kachun. ’
¿IMAYNATAN IÑIQ T’AQAPI SUMAQ KAWSAYTA T’IKARICHISUNMAN...
.. iñiqmasikunawan kashaspa?
.. predicacionman lloqsispa?
.. pipas hatun huchaman urmasqanta yachaspa?
¿Imaraykun Filipos, Tiatira iñiq t’aqakuna allin qhawarisqa karqanku?
ÑAWPAQ Filipos iñiq t’aqapi cristianokunaqa pisi qolqeyoqmi karqanku, ichaqa rikuchirqankun iñiqmasinku munakusqankuta, qoykukuq kasqankutapas.
Tiatira iñiq t’aqapas kaqllatataqmi ruwarqan.
Chaymi hanaq pachapi kashaspaña Jesucristoqa allinpaq qhawarqan ruwasqankuta, nirqanmi: “Ñoqan yachani ruwasqaykikunata, munakuyniykita, iñiyniykita, llank’asqaykita, pacienciasqaykitapas.
Yachallanitaqmi ñawpaqkaq ruwasqaykimantaqa kunan astawan ruwashasqaykitapas ”, nispa.
¿Imaynatan iñiq t’aqata afectan imachus sonqonchispi kasqan?
Jehová Diospa testigonkunaq sapanka iñiq t’aqankupin rikukun sumaq kawsay.
Wakinpiqa munakuy, kusikuymi astawan rikukun, wakinpitaq predicacionpi yanapakusqanku, tukuy tiempowan Dios serviyta ancha valorasqankupiwan.
¿Imaynatan sapankanchis yanapakusunman iñiq t’aqa huk - nisqalla kawsananpaq, espiritualpi wiñarinanpaqpas?
Allin piensayta sumaq sonqo kayta ñoqanchispi wiñachispan.
Sichus mana allin kaqkuna sonqonchispi wiñanman chayqa, iñiq t’aqan chiriyapunman, manan sumaq kawsay kanmanchu, hinallatataq qhawanman hatun huchakunatapas.
Chhaynaqa, ¿imayna kawsaymi iñiq t’aqanchispi rikukun?
¿Imatan ruwasunman sumaq kawsayta t’ikarichinapaq?
SUMAQ KAWSAYTA T’IKARICHISUN
3, 4.
¿Imaynatan Diosta iñiq t’aqapi hatunchasunman?
David Jehová Diosman takirqan: “Askhallaña huñunasqa llaqtayki ukhupi ‘ gracias ’ nisqayki, ancha askha runakuna ukhupin yupaychasqayki ”, nispa (Sal. 35: 18).
Rikusqanchis hina, Dios serviqmasinkunawan kashaspaqa, manan upallakurqanchu Diosta hatunchananpaq.
¿Ñoqanchisri? Huñunakuykunapi iñiqmasikunawan qelqanchiskunata estudiaqtinchisqa, comentaspan sumaq kawsayta t’ikarichisunman.
¿Tukuy sonqowanchu chayta ruwashanchis?
¿Preparakunchischu allinta comentanapaq?
Wasipi umalli kanchis chayqa, ¿yanapanchischu wawakunata comentariokuna preparayta, kallpachanchischu mana leespalla rimanankupaqpas?
Huk salmopitaq David nirqan: “Diosníy, tukuy sonqoywanmi hap’ipakamuyki, sonqoyqa manan pisipanchu, qanman takinaypaq yupaychanaypaq ”, nispa (Sal. 57: 7).
Chaypi nisqan hina, imayna takisqanchiswanmi rikuchinchis allin kaqta ruwanapaq decidisqa kasqanchista.
Huñunakuykunapi takispan rikuchinchis payman hap’ipakusqanchista, mana pisipaspa tukuy sonqowan serviy munasqanchistapas.
Sichus wakin takikunata manaraq allintachu yachanchis chayqa, Familiantin Diosta Yupaychana Ch’isipin ensayasunman.
Chhaynapin David hina nisun: “Señor Diosmanmi kawsashaspay takisaq, Señor Diosniytan kawsanaykama yupaychasaq ”, nispa (Sal.
104: 33).
5, 6.
¿Imaynatan rikuchisunman qorpachaq qoykukuq kasqanchista, imapin tukun iñiq t’aqapi allinkuna ruwasqanchis?
Iñiq t’aqapi munakuy kananpaqqa ancha importanten hukkunaman haywariy.
Hebreo cristianokunaman qelqasqan cartapin Pablo nirqan: “Wawqe - panapuraqa munanakullaychispuni.
Wasiykichisman chayamuqkunataqa qorpachallaychispuni ”, nispa.
Hukninpin chaypi nisqanman hina ruwasunman watukuq umallikunata invitaspa.
Hinallataq tukuy tiempo Diospaq llank’aq iñiqmasikunatapas.
Chaymantapas viudo kaqkunata, sapallanku wawankuta uywaqkunata, huk iñiqmasikunatapas, paykunawanmi mayninpi mikhusunman otaq familiapi yupaychayman invitasunman.
Pablon Timoteota nirqan kayta qelqananpaq: “Allinkunata ruwaspa t’ikarichunku, hinallataq mana mich’akuspa yanapaykukuq kachunku ”, nispa.
Ahinapin “hamuq tiempopaq allin taqesqa hina, allin takyachisqa hina, tukuy imaymanankupas ” kanman, hinaspa ‘ cheqaq kawsayman hap’ipakunkuman ’.
Reparasqanchisman hina, Pabloqa sumaq sonqo qoyukuq kaytan t’ikarichiyta munarqan.
¿Imaynatan chayta rikuchisunman qolqe pisiyay tiempopi tarikushaspapas?
Yaqapaschá ofrecekusunman necesitaqkunata huñunakuyman otaq predicacionman apanapaq.
Sichus ñoqanchis chay yanapayta chaskinchis chayqa, ¿imaynatan rikuchisunman ruwasqanku valorasqanchista, sumaq kawsaytapas t’ikarichisunman?
Atisqanchisman hinan pasajeta pagasunman. Huk hinamantan ruwallasunmantaq, yaqapaschá astawan iñiqmasinchiskunawan tiempota pasarisunman, ahinapin munakusqanchista, interesakusqanchista rikunqaku.
¿Imapin tukun “iñiq - masinchiskunapaq ” allinkuna ruwasqanchis, tiemponchista kaqninchiskunatawan qosqanchis?
Ñawpaqpi, paykuna munakuyninchis astawan wiñan, iskaypitaq, iñiq t’aqapi sumaq kawsayta t’ikarichinchis.
Kallantaqmi hukllachaq iskay ruwaykuna: amigo kay confianapaq hina kaypas (leey Proverbios 18: 24).
Cheqaq amigokunaqa manan imatapas mana willarinachu kanku.
Sichus huk iñiqmasi sonqonta kichariwanchis, segurotaq kanman imatapas willawasqanchista hukkuna mana yachanankumanta chayqa, allin amigontinmi kasun.
Chhaynaqa, confianapaq amigon kananchis, ahinapin yanapakusun iñiq t’aqapi munakuy kananpaq, hukllachasqa familia hina kawsanapaqwan (Pro.
20: 19).
TUKUY SONQOWAN PREDICASUN
¿Ima consejotan Laodicea iñiqmasikuna chaskirqanku, imaraykun necesitarqanku?
Jesusmi Laodicea iñiq t’aqata nirqan: “Ñoqan yachani ruwasqaykikunata, manataq chiri manataq rupha kasqaykitapas.
¡Allinmi kanman, ruphapas mana chayqa chiripas kawaq chayqa!
Manataq chiri manataq rupha kaspayki, as q’oñilla kasqaykiraykun simiymanta aqturparisqayki ”, nispa.
Laodiceamanta iñiqmasikunaqa manan tukuy sonqowanchu predicarqanku, yaqapaschá chayrayku paykunapura mana allinpichu kawsarqanku.
Chaymi Jesús munakuywan kay consejota qorqan: “Ñoqaqa llapa munakusqaykunatan anyaykunipas wanachinipas.
Chay hinaqa, tukuy sonqo kallpachakuy, huchaykikunata saqepuspataq Diosman kutirikuy ”, nispa.
¿Imaynatan iñiq t’aqata afectan imayna predicasqanchis?
Sichus munanchis iñiq t’api allin piensay sumaq kawsaypas kananta chayqa, tukuy sonqon predicananchis.
¿Imapaqmi iñiq t’aqakuna kan? Allin sonqoyoq runakunaman cheqaq kaqta yachachinapaqmi.
Chayraykun Jesús hina ganaswan predicananchis.
“Diospa llank’aysiq - masinkunan ” kanchis, aswan ganaswan llank’aspaqa aswan hukllachasqan kanchis.
Iñiqmasinchiskuna munakusqanchis respetasqanchispas astawanmi yapakun iñiyninkumanta valorwan rimasqankuta rikuqtinchis, hinallataq espiritual kaqkunata valoraqtinku.
Arí, llapallanchis tukuy sonqowan llank’aspaqa ‘ huk - nisqallan ’ kawsasun (leey Sofonías 3: 9).
¿Imaynatan iñiqmasikunata yanapan aswan allinta predicanapaq kallpachakusqanchis?
Chaymantapas, hukkunatan kallpachanman aswan allinta predicasqanchis.
Sichus runakunapi astawan interesakuspa kallpachakusun sonqonkuman chayanapaq chayqa, aswan ganaswanmi predicasun.
Chayta rikuspan hukkunapas kaqllatataq ruwanqaku.
Yuyaykusun: ¿imaraykun Jesús discipulonkunata iskay - iskaymanta kacharqan?
Kallpachasqa kanankupaq, hukninkumanta yachanankupaq, astawanqa tukuy sonqo predicanankupaqmi.
¿Manachu agradecekunchis kusisqa ganaswan predicaq iñiqmasikunawan lloqsispa?
Chhayna predicasqankun kallpachawanchis, yanapawanchistaq Diospa Gobiernonmanta predicashanallapaq.
¿IMAKUNATAN MANA RUWANACHU?
¿Imaynatan comportakurqanku Moisespa tiemponpi israelitakuna, imapin tukurqanku?
Israelitakuna hatun llaqtaman tukupusqanku qhepallamanmi, hukkunamanta mana allinta rimarqanku.
Quejakuspalla kasqankuraykun mana kasurqankuchu Diosta, nitaq llaqtata umalliq runakunatapas (Éxo.
16: 1, 2). Chay hawan wakillan Prometesqa Hallp’aman haykurqanku.
Moisés kikinmi mana haykurqanchu israelitakuna rimapakuqtinku mana allinta kutichisqanrayku (Deu. 32: 48 - 52).
¿Imatan ruwasunman chay mana allin ruwayman ama urmanapaq?
¿Imatan ruwana hukkuna contra ama rimanapaq?
Manapunin hukkunamantaqa mana allinta rimanachu.
Chaypaqqa huch’uyaykukuqmi kananchis, autoridadniyoq kaqtapas respetanan. Ichaqa qhawarinallataqmi pikunawan purisqanchistapas.
Sichus mana allin kusirikuyta akllasunman otaq Bibliaq nisqanman hina mana kawsaq runakunawan nishuta huñukusunman chayqa, chay ratopas otaq qhepamanpas mana allinpin tarikusun.
Mana allinta yuyaykuq otaq munayninkuman hinalla puriq runakunawanqa manañan huñukunachu (Pro.
13: 20).
¿Imaynatan iñiq t’aqata afectanman hukkunamanta mana allinta rimay?
Hukkunamanta mana allinta rimayqa hark’anmanmi iñiq t’aqapi huk nisqalla, thak kawsay kananta.
Chayta ruwaspaqa manan iñiqmasillanchistachu k’irisunman, aswanpas urmallasunmantaqmi dañota ruwanapaq tumpayman, sarunchay yuyaywan rimaymanpas (Lev. 19: 16; Cor. 5: 11).
Qallariy siglopin wakin cristianokuna ‘ Señorpa autoridadninta mana kasurqankuchu, hatun atiyniyoqkunatapas insultarqanku ’ otaq iñiq t’aqapi umalliqkunata.
Diospaqqa manapunin chay ruwasqankuqa allinchu karqan.
14, 15. a) ¿Iman iñiq t’aqata sucedenman hatun huchakunata mana tratakuqtin?
b) ¿Imatan ruwananchis pipas hatun huchanta pakaqtin?
Sichus yacharusunman pipas hatun huchaman urmasqanta chayqa, ¿imatan ruwasunman? Yaqapaschá nishu alcohol ukyayman, pornografía qhawayman otaq qhelli hucha ruwayman urmarqan, ichaqa huchanta pakashanman.
Sichus manapas huchachu kanman hinata qhawarisunman chayqa, Diospa espiritunmi iñiq t’aqamanta karunchakunman, chhaynapitaq mana thak - kay kanmanchu.
Thak kawsay t’ikarinanpaqqa, Corinto iñiqmasikuna hinan iñiq t’aqata mana allin kaqkunamanta limpiota hap’inanchis.
¿Imaynatan chayta ruwasunman?
Naha rimasqanchis hina, huk iñiqmasinchis imayna sientekusqanmanta yuyaykusqanmantapas willawaqtinchisqa, mana hukkunaman willananchischu.
Chayta hukkunaman willakachaspaqa iñiqmasinchistan k’irisunman.
Ichaqa pipas hatun huchaman urmaqtinqa, iñiq t’aqapi umallikunan Bibliaq kamachisqanman hina chayta qhawarinanku; chaypaqmi chay huchamanta yachananku (leey Levítico 5: 1).
Chhaynaqa sichus yachanchis pipas hatun huchaman urmasqanta chayqa, ninanchismi umallikunaq yanapayninta mañakunanpaq.
Sichus tiempota pasachinman manataq paykunawan rimanmanchu chayqa, kikinchismi willananchis.
¿Imaraykun hatun huchakunamanta willanapuni umallikunaman?
Iñiq t’aqaqa espiritualpi pakakunapaq mach’ay hinan, chaytan cuidananchis hatun huchakunamanta willaspa.
Sichus huchallikuq yuyaymananqa, pesapakunqa, wanachisqankutapas aceptanqa chayqa, iñiq t’aqan sumaqta kawsanqa.
Ichaqa sichus umallikunaq aconsejasqanta mana kasukunqachu huchantapas mana saqenqachu chayqa, qarqosqan kanqa.
Ahinapin iñiq t’aqata wakllichiq manan allin kaq “muchuchisqa ” otaq chinkachisqa kanqa (leey 1 Corintios 5: 5).
Chhaynaqa iñiq t’aqa sumaqta kawsananpaqqa necesitakusqan ratopin yanapakuna, umallikunaman willana, iñiqmasikunaq allinnintataq maskhana.
ESPIRITUQ HUKLLACHASQAN KASUN
17, 18.
¿Imatan ruwana ‘ espirituq kallpachasqan huk sonqolla ’ kanapaq?
Qallariypi cristianokunaqa “apostolkunaq yachachikuyninpin allinta sayaqku ” chhaynapi iñiq t’aqa huk - nisqalla kawsananpaq.
Paykunaqa anchatan valoraqku umallikuna Bibliawan yuyaychasqankuta.
Kay tiempopiqa umallikunan allin yuyayniyoq hunt’aq kamachita allinta yanapanku, chhaynapin iñiq t’aqa yanapayta kallpachaytawan chaskin huk - nisqalla kawsananpaq.
Llapan cristianokunataq Diospa kamachikuyninkunata kasukunku, umallikunaq pusarisqantapas. Chhaynapin ‘ santo espirituq kallpachasqan huk sonqolla kanku, hukkuna hukkunawantaq thak - kaypi kawsayta maskhanku ’.
Chhaynaqa, kallpachakushallasun iñiq t’aqapi sumaq kawsay t’ikarinanpaq.
Chhaynapin kay simikunaq nisqanman hina ruwasun: ‘ Señorninchis Jesucristoq saminchaynin qankunaq [“allin piensay rikuchisqaykichispi ”, NM] kachun ’.
[19 paginapi foto]
Allin comentariokunata preparaspan sumaq kawsayta t’ikarichinchis
[20 paginapi foto]
Takikunata ensayaspan yanapakusunman iñiq t’aqapi sumaq kawsay kananpaq
Atiwaqmi mana creyente familiapi kusisqa kawsayta
“Qan esposa ¿qosayki qespichinaykita yachawaqchu?
Qanpas qosa, ¿esposayki qespichinaykita yachawaqchu? ”
¿Imatan ruwawaq mana creyente familiaykiwan thakpi kawsanaykipaq?
¿Imatan ruwawaq familiayki cheqaq kaqpi interesakunanpaq?
¿Imaynatan yanapasunman mana creyente familiayoq iñiqmasikunata?
Reinomanta willakuyta huk runa chaskiqtin, ¿imaynatan familian chayta qhawarinman?
JESUSMI qatikuqninkunata kacharqan khaynata predicamunankupaq: “Hanaq pacha qhapaqsuyun sispaykamun ”, nispa.
Chay allin willakuykunan uyarikuq runakunaman thak - kayta sumaq kawsayta apamunan karqan.
Ichaqa, apostolninkunamanmi Jesús willallarqantaq predicasqankuta askha runakuna hark’akunankuta.
Mayninpin chayqa kikin familiamanta hamunan karqan, chayqa sinchi llakikunapaqmi kanman (leey Mateo 10: 34 - 36).
¿Imaraykun kusisqa kawsasunman familianchis huk iñiyniyoq kaqtinpas?
Mayninpin wakin Testigokunata familianku sinchita hark’anku, ichaqa manan llapankuwanchu chhayna suceden.
Hinaspapas, chhaynapi tarikuyqa manan tukuy tiempochu kanan.
Chhaynaqa, ¿imamantan kanqa familiaq hark’asqanña tarikuspapas kusisqalla kanapaq?
Astawanqa kikinchismantan kanqa, tratawasqanchisman imayna kutichisqanchismanta.
Hark’akuwasunña chaypas, sichus hunt’aq sonqo kasun chayqa, Jehová Diosmi bendeciwasun, q’ochukuytataq qowasun.
Iskay ruwaymi huk cristianotaqa yanapanman kusisqa kananpaq: 1) kallpachakunanmi wasinpi thak kawsay kananpaq, 2) familiantan yanapashanallan cheqaq religionman haykunanpaq.
THAK KAWSAY WASIPI KANAN
¿Imaraykun tukuy atisqanchista ruwana wasipi thak kawsay kananpaq?
Familianchiskunaq sonqonpi cheqaq kaymanta muhu wiñananpaqqa, thak kawsaymi wasipi kanan (leey Santiago 3: 18).
Manaraq familianchis cheqaq yupaychaypichu kashan chaypas, kallpachakunanchismi thakpi kawsanapaq.
¿Imaynatan chayta ruwasunman?
¿Imatan ruwana ñoqanchispi thak - kay kananpaq?
Cristianokunaqa kallpachakunanchismi thak - kay ñoqanchispi kananpaq.
Chaypaqmi sonqomanta mañakunanchis ‘ Diospa thak - kayninta ’ chaskinapaq.
Chaymantapas, Jehová Diosta reqsispaqa thakmi sientekunchis kusisqataq kanpas, kaqllataq kamachikuyninkunaman hina kawsaspapas (Isa.
54: 13). Chhaynallataqmi sientekunchis tukuy sonqowan huñunakuykunaman rispa, predicacionman lloqsispapas.
Mana creyente familiayoq kaqkunaqa paykunamantañan allichakunku cristiano ruwayninkuwan hunt’anankupaq.
Enzaq * qosanqa sinchi hark’akuqmi.
Payqa wasipi ruwanankunata tukuspañan Bibliamanta hukkunaman yachachin.
Ninmi: “Jehová Taytanchispa yanapayninwanmi predicanaypaq kallpachakusqay allinpipuni tukun ”, nispa.
Chayrayku sonqonpiqa kusikuy thak - kay ima kashan.
¿Ima sasachakuypin mana Testigo familiayoqkuna tarikunku, maypin yanapayta tarinqaku?
Mana cristiano familianchiswan thakpi kawsanapaqqa anchatan kallpachakuna.
Chay ruwayqa manan facilchu, yaqapaschá mayninpiqa Bibliapi kamachikuy contra ruwananchista munanqaku; mana ruwaqtinchistaq phiñakunkuman, tiempowanmi ichaqa creencianchiskuna respetachisqanchis yanapawasun thakpi kawsanapaq.
Mayninpiqa imapas mañawasqanchisqa manan Biblia contrachu kanqa, chaypin ichaqa kasukusunman, ahinapi mana yanqa phiñachinapaq (leey Proverbios 16: 7).
Sasachakuypi tarikuspaqa umallikunaq yanapaynintan maskhananchis, “allin yuyayniyoq hunt’aq kamachi ” qowasqanchis qelqakunatapas t’aqwinanchis (Pro.
11: 14).
6, 7. a) ¿Imaraykun wakin runakuna mana munankuchu familianku Testigokunawan estudianankuta?
b) ¿Imatan Bibliata estudiaq ruwanman familian hark’akuqtin?
Wasipi thak - kawsay kananpaqqa, Diospin confiananchis allin yuyaywantaqmi imatapas qhawarinanchis (Pro. 16: 20).
Chaytan ruwanallankutaq pisi tiempollaraq Testigokunawan estudiashaqkunapas.
Wakin runakunaqa allinpaqmi qhawarinku parejanku Biblia estudiasqanta, familiankuq allin kawsananpaq kasqanrayku.
Wakintaq ichaqa sinchita hark’akunku.
Esthermi Testigo kapurqan, paymi willakun Bibliamanta estudiota chaskiqtin qosan nishuta phiñakusqanta.
Khaynatan reconocen: “Wakin qelqakunatan basuraman wikch’umurqani, wakintataq kanarqani ”, nispa.
Howardpas manan munarqanchu esposan Biblia estudiananta.
Paymi nin: “Askha qharikunan piensanku esposankuta huk secta engañashananpaq, chaymi cuidayta munaspa sinchita phiñakunku ”, nispa.
Sichus huk estudiante qosanpa otaq esposanpa hark’asqan tarikunman chayqa, ¿imaynatan yanapasunman?
Willasunmanmi ama chay hawa Biblia estudiay saqenanta.
Yaqapaschá llamp’u sonqowan respetowan ima trataqtinqa cambianman.
Howard nin: “Agradecekunin esposay pacienciakuspa chaywan mana phiñakusqanmanta ”, nispa.
Esposan willan: “Kamachiwarqanmi Biblia estudiayta saqenaypaq.
Nisqanman hinaqa, cambiachiwasharqankus imayna yuyaykusqayta.
Kallpachakurqanin mana phiñakunaypaq, nirqanitaq: ‘ Yaqapaschá razonta nishanki, ichaqa manan chhaynatachu ñoqaqa qhawarini ’, nispa.
Hinan nirqani estudiasqay librota leenanpaq, leespataq mana imaniytapas atirqanchu, anchatan chaywan admirakurqan ”, nispa.
Chaymantapas, mana cristiano qosa otaq esposaqa wikch’usqa hinan sientekunman otaq celoso churakunman parejan espiritual ruwaykunapi puriqtin.
Sumaq simikunawan rimapayaspan iñiqmasinchisqa llakipakuyninkunata pisiyachinman.
YANAPAY CHEQAQ RELIGIONPI KANANPAQ
¿Imatan Pablo nin mana creyentewan casarasqa cristianokunata?
Apóstol Pablon cristianokunata nirqan ama mana iñiq kasqanraykuqa parejanta saqenanpaq (leey 1 Corintios 7: 12 - 16).
* Chaymantapas, yuyarichirqanmi esposa otaq qosapas qhepamanqa iñiqmasinchisman tukupuy atisqanta, chaymi yanapanqa kusisqa kawsashanallanpaq.
Allintaña ruwanchis Bibliamanta parejanchisman rimapayaspa chaypas, allin yuyaywanmi ruwana. Chaypaq qhawarisun huk ejemplota.
¿Imatan yuyarina mana creyente familianchisman Bibliamanta willaspa?
Cheqaq kaq tarisqankuta reparaspan wakin estudiantekunaqa kusikuywan yachasqankumanta rimashallanku, munankutaqmi Diospa Gobiernomanta familiankupas yachanankuta.
Chaymi sucederqan Fred cristianota, paymi nin: “¡Lliw runamanmi willayta munarqani! ” nispa.
Mayninpin ichaqa mana munasqankuman hinapuni.
Esposanmi willakun: “Umaytañan wasapawarqan ”, nispa.
Huk warmipas 18 wata qhepatañan cheqaq kaqta aceptarqan, nirqanmi: “Ñoqaqa pisi - pisimantan allinta yachayta munarqani ”, nispa.
Sichus cheqaq religionpi mana interesakuq runaq parejanman estudiota qoshanchis chayqa, sapa kutillan ensayasunman imakuna yachasqanmanta willananpaq.
Moisés nirqan: “Yachachikuyniyqa para hinan chayanqa, simiykunaqa sulla hinan kanqa, q’achupi iphu para hinan kanqa, pastopi unu sut’uy hinan kanqa ”, nispa (Deut. 32: 2).
Bibliamanta yachachikuykunaqa unu sut’uy hinan pisi - pisimanta sonqonta kicharinman, huk kutillapi imaymanata rimapayaymantaqa.
10 - 12. a) ¿Imatan Pablo aconsejarqan mana creyente parejayoq cristianokunata?
b) ¿Imaynatan huk estudiante yacharqan 1 Pedro 3: 1, 2 nisqanman hina ruwayta?
Diospa yuyaychasqanmi apóstol Pedro mana creyente qosayoq cristianakunata yuyaycharqan: “Qankunapas, casarasqa warmikuna, qosaykichista kasuychis.
Ahinapin Diospa siminpi mana iñiq mayqen qosapas mana rimapayasqalla iñinqa warminpa allin purisqanta, ch’uya kawsasqanta manchakuyniyoq kasqanta, sumaq respetowan kawsasqanta rikuspa ima ”, nispa.
Arí, huk warmiqa atinmanmi qosanta cheqaq iñiyman cambiachiyta, manaña munakuywan sumaqtachu tratashaqtinpas.
Chhaynallataqmi cristianopas munakuywan wasinpi umallinan, esposanqa sinchi phiñasqaña kanman chaypas.
Askha cristianokunan Pedroq yuyaychasqan allinpuni kasqanta yacharqanku.
Selma iñiqmasinchismanta qhawarisun.
Steve sutiyoq qosanmi mana allinpaq qhawarirqan Testigokunawan Biblia estudiasqanta.
Pay kikinmi nirqan phiñasqa, celoso churakusqanta, manataqmi thakchu karqan.
Esposanmi nin: “Manaraq cheqaq kayta yachashaqtiypas, sasan paywan kawsayqa karqan, ratollan imawanpas phiñakuq, chaymi pacienciayoq kanay karqan.
Biblia estudiayta qallariqtiyqa, astawanraqmi caracternin cambiarqan ”, nispa.
¿Imaynatan Selma chayta atiparqan?
Payqa uyarikurqanmi yachachiqnin cristianaq nisqanta.
Khaynatan willan: “Huk p’unchaymi estudianaypaq pisikallpa kasharqani, ñawpaq ch’isin qosaywan discutirqayku, payqa sinchitan ñoqawan phiñakurqan, chaymi llakiq ñit’isqan kasharqani.
Llapantan hermanaman willarqani, paytaq 1 Corintios 13: 4 - 7 textota leeychiwarqan.
Nirqanin: ‘ Qosayqa manan hayk’aqpas kaypi nisqanman hinachu sumaqta tratawan ’, nispa.
Chaymi pay yuyaymanachiwarqan kay tapuywan: ‘ Qanrí, ¿kaypi nisqanman hinachu munakuyniykita rikuchinki? ’ nispa.
Manan nirqanin, willarqanitaq chhayna caracterniyoq kasqanrayku ñoqapaq sasa kasqanta.
Sumaqllatan niwarqan: ‘ Selma, ¿pitaq cristiano kaytari yachashan?
¿Stevechu icha qanchu? ’
nispa. Chaypin repararqani cambianay kasqanta.
Jehová Diospa yanapaynintan mañakurqani aswan munakuywan qosayta tratanaypaq.
Chhaynapin pisi - pisimanta allinta kawsarqayku ”. 17 wata qhepatan Steve Testigo kapurqan.
¿IMATAN HUKKUNA RUWASUNMAN?
13, 14.
¿Imaynatan llapanchis yanapasunman mana creyente familiayoq cristianokunata?
Imaynan iphu para hallp’aman chayaspa tarpusqata wiñachin, chay hinatan iñiqmasikunapas allinkuna ruwasqankuwan mana creyente familiayoq cristianokunata yanapankuman kusisqa kawsanankupaq.
Brasilmanta Elvina nin: “Iñiqmasikunaq yanapayninraykun iñiyniypi fuerte kashani ”, nispa.
Ichaqa sumaq sonqo kasqanchista rikuchiyqa, mana iñiq familiakunatapas yanapanmi.
Chaymi sucederqan Nigeria nacionmanta huk hermanota, payqa 13 wata qhepatan cheqaq kaqta aceptarqan, paymi nin: “Huk testigowanmi viajasharqayku.
Qonqayllan carron malograkurqan, chaymi payqa chay qayllapi tiyaq Testigokuna maskhaq rirqan.
Paykunan alojawarqanku, reqsinakuykumanpas hinatataq chaskiwarqanku.
Esposayqa, ¡chhayna munakuq cristianokunamantan rimapayawaqpuni! ”, nispa.
Inglaterra nacionpin huk warmi qosanmanta 18 wata qhepaman cristiana kapurqan. Yuyarinmi: “Testigokunaqa invitawaqkupunin iskayniykuta mikhuq rinaykupaq.
Allin chaskisqan sientekuq kani ”, nispa.
* Yaqa chay hinan chay nacionllamantataq kaq huk runatapas sucederqan, paymi qhepaman Testigo kapurqan, ninmi: “Hermanokunaqa wasiytan hamuqku otaq wasinkuman invitawaqku, ñoqaykupi interesakusqankutan rikuchiqku, astawanqa hospitalpi kashaqtiymi askha visitamuwarqanku ”, nispa.
Arí, llapanchismi yanapakusunman iñiqmasinchiskunaq mana Testigo kaq familiankupi interesakuspa.
15, 16.
¿Imaynapin kusisqa kawsankuman mana cristiano familiayoq iñiqmasikuna?
Ichaqa kaytan reconocena: cristianokunaqa unay watakunaña allinta comportakunqaku, sumaqllata predicanqaku chaypas, manapaschá parejanku, wawanku, otaq tayta - mamankupas lliwchu cheqaq religionman haykuyta munanqaku.
Yaqapaschá mana hayk’aqpas interesakunqakuchu otaq hark’akushallanqaku.
Chaywanpas, kaqllatan cristiano hina sumaqta tratananchis.
Huk runan esposanpa qhepanmanña Testigo kapurqan, paymi nin: “Manan yachanchischu sumaqta tratasqanchiswan imatachus mana creyente parejanchis yuyaykunanta, imaynatachus sonqonman chayanantapas.
Chayta ruwaspaqa manan hayk’aqpas pisipanachu ”, nispa.
Hinaña familianchis manapuni cheqaq kayta aceptanmanchu chaypas, atisunmanmi kusisqa kawsayta.
Huk hermana 21 wataña kallpachakushan Reinomanta willakuyta qosan aceptananpaq, ichaqa manan cambianchu. ¿Imaynan sientekun? “Kusisqallapunin kashani Diospaq hinapuni kawsasqayrayku, hunt’aq sonqo kasqayrayku, espiritualpi kallpachakusqayrayku ima.
Chay ruwaytan hunt’ani Bibliata estudiaspa, huñunakuykunaman rispa, predicaspa iñiqmasiykunata ima yanapaspa. Chhaynapin sonqoyta cuidani, Diospa qayllanpitaq sientekuni ”, nispa (Pro.
4: 23).
¡AMA SAYK’UYCHU!
17, 18.
¿Iman huk cristianota yanapanqa kallpachakusqanpi ama sayk’unanpaq?
Sichus Jehová Diosta servishanki mana familiaykiq yanapayninwan chayqa, ama sayk’uychu.
Yuyariy: payqa manan llaqtanta “saqerparinqachu qhapaq sutin ama sarunchasqa kananpaq ” (1 Sam.
12: 22).
Diosman hap’ipakuqtiykiqa qanwanmi kashanqa (leey 2 Crónicas 15: 2).
Bibliapi kay yuyaychayta kasukuy: “Dioswan anchata kusikuy [...]
Señor Diosman kawsayniykita hap’iykachikuy, payman hap’ipaykukuy, paytaqmi yanapaykusunki ” (Sal.
37: 4, 5).
Diosmanta mañakushallaypuni, imaña hayk’aña kaqtinpas payqa yanapanasunkin, chaymantaqa amapuni iskayaychu.
Diosmanta santo espiritunta mañakuy wasiykipi thak kawsay kananpaq. Yaqapaschá qhepaman familiaykikunaq sonqonta kuyurichiwaq.
“Diosta hatunchanapaq ” lliwta ruwaspaqa ancha kusisqan kanki, thaktaq sientekunki.
Amapuni hayk’aqpas kayta qonqaychu: pachantinpi iñiqmasiykikunan munakusunkiku.
Sutikunatan cambiakurqan.
Kay kamachikuyqa manan hark’anchu, sichus sinchi sasachakuy kaqtin autoridadman rispa huk cristiano t’aqakuyta decidekunman chayqa.
Astawan t’aqwirinaykipaq qhaway, “Diospa munakuyninpi allinta takyaychis ” libropi, 220, 221 paginakunapi.
Bibliaqa manan hark’anchu mana iñiqkunawan mikhuyta.
[28 paginapi foto]
Huk allin oportunidadta maskhay Bibliamanta rimapayanaykipaq
[29 paginapi foto]
Sumaqta chaskiy iñiqmasikunaq mana creyente parejankuta
Valorwan Diosmanta rimarqanku
Cheqaq cristianokunaqa qatiykachasqa kasqankupin mana manchakuq kasqankuta rikuchinku, chaykunamantan willashan “Testimonio cabal ” del Reino de Dios; Los testigos de Jehová, proclamadores del Reino de Dios nisqa librokuna.
Ñawpaq siglopi cristianokuna hinan Diospa santo espiritunta mañakunchis, Simin Qelqamanta valorwan rimananchispaq yanapaynintapas.
Primera guerra mundial kashaqtin predicakusqanmantan huk cristiano nin: “Diosta serviqkunaqa tukuy sonqowan valorwanmi The Finished Mystery (El misterio terminado) librota askhatapuni rakiranku, chay libroqa Estudios de las Escrituras libromanta qanchis kaq t’aqanmi karqan. 1918 watapin Kingdom News (Noticias del Reino) ñawpaq kaq tratado lloqsimurqan.
Chaymantataq iskay kaq tratado, chaypin willakurqan imarayku autoridadkuna The Finished Mystery libro rakikunanpaq hark’asqankuta.
Qhepamanmi lloqsimullarqantaq kinsa kaq tratado.
Chaytan hanaq pachapaq akllasqa cristianokuna askhata rakiranku, chaypaqqa iñiyta valortawanmi necesitakurqan ”, nispa.
Kunanqa allintan mosoq publicadorkunata preparakun predicaq lloqsinankupaq, ñawpaqpin ichaqa mana chhaynachu karqan.
Polonia nacionmanta Estados Unidospi tiyaq cristianon 1922 watapi chayllaraq predicasqanmanta yuyarispa nin: “Manan qelqakuna imayna rakiyta atirqanichu, inglestapas manan allintachu rimarqani, chaywanpas huk doctorpa atiendesqan punkutan takaykurqani, hinan huk enfermera kichamurqan.
Manan chay kutipi sucedewasqantaqa qonqasaqchu, munaranin predicayta ichaqa manchakuranitaqmi.
Maletinniyta kichaqtiymi lliw qelqakuna enfermeraq chakinman urmarqan.
Manan yuyanichu ima nisqayta, ichaqa chaskiwaranmi huk librota.
Chay qhepamanqa valortan hap’irqani, rikurqanitaqmi Dios bendeciwasqanta.
Chay tiendakunaq kasqan callepiqa askha folletokunatan chay p’unchay saqerani ”, nispa.
Huk cristianan nirqan: “1933 watakunapiqa askha cristianokunan parlanteyoq carrota utilizaqku predicanankupaq ”, nispa.
Huk kutinsi huk casarasqa cristianokunawan California (Estados Unidos) llaqtaq hawa llaqtakunapi predicasqaku.
Paymi nin: “Qosanmi moqo pataman carrontin rirqan, ñoqaykutaq llaqtapi qhepakurqayku.
Parlante waqamuqtinqa hanaq pachamantapas huk kunka uyarikunman hinan karqan.
Llaqtapi runakunaqa maskharqankun chay hermanota ichaqa manan tarirqankuchu.
Chay grabación waqayta tukumuqtintaq ñoqaykuqa wasinkuman visitaspa Diosmanta yachachimurqayku.
Chaymantataq parlanteyoq iskay carrokunawan predicarqani, ichaqa askha runakunan mana uyariyta munarqankuchu.
Chaywanpas uyarirqankupunin, parlanteq waqasqanqa wasinku ukhumanraqmi uyarikurqan.
Chhaynata predicanapaqqa mana manchakuqmi kana karqan, ichaqa chaywanqa Diospa sutintan hatunchakusharqan.
Diosqa necesitakusqanman hinan huk niraymanta predicachiwanchis ”, nispa.
1930 watakunapi hinallataq 1940 wata qallariypipas tocadiscokunawan, grabasqa discursokunawan iman predicakurqan.
Huk cristianan willakun: “Huk sipasmi wasin - wasinta tocadiscowan predicasharqan.
Huk wasipunkupi tocadiscota uyarinanpaq churaqtinmi, chay wasipi tiyaq runa phiñakurqan, chaymi tocadiscota hayt’aspa wikaparqan, ichaqa manan huk discopas p’akikurqanchu.
Chay sucedesqantan rikumusharqanku camión ukhupi mikhushaq kinsa runakuna, hinan chay cristianata waqyamuranku discota uyarichinanpaq, mañakurqankutaqmi qelqakunatapas.
Chayqa ñawpaqpi ruwasqankumantan kusichirqan ”, nispa.
Chhayna sasachakuykunata atipanapaqqa valortan necesitakurqan.
Chay cristianan nillantaq: “1940 watapin callekunapi revistawan predicayta qallarirqayku.
Ñawpaq tiempopiqa callepin filapi puriqku letrerota apaspa, chaypin niq: ‘ Religionqa seq’okuq waskha hinan, engañakuq ima, Diosta, Rey Cristotawan serviychis ’, nispa.
Chaymantapas tratadokunatan gratislla runakunaman rakillaqkutaq.
Valortan chaypaqqa necesitakurqan, ichaqa Diospa sutinmanta llaqtanmantawan runakuna yachanankupaqmi chhaynata predicakurqan ”, nispa.
Huk cristianan nillantaq: “Callekunapi revistata munachiyqa sasan karqan.
Chay tiempopiqa Testigokuna contran askha kasharqanku [...].
Ancha valorniyoqmi kana karqan calleq esquinanpi revistata hap’ispa kasqan simikunallata qapariyqa.
Ichaqa manan huk sabadopas chay ruwaytaqa saqeraykuchu.
Mayninpiqa allintan chaskiwaqku; wakintaq grupopi phiñasqa muyuykuwaqku chaymi mayninpiqa ayqekunayku kaq ”.
Segunda guerra mundialpi qatiykachasqaña karqanku chaypas, Jehová Diospa testigonkunaqa valorwanmi predicarqanku.
Predicanankupaq huk campaña ruwasqankutan suticharqanku “Valor ” nispa, chaymi aparikurqan 43 p’unchaykuna, 1940 wata 1 diciembre killamanta 1941 wata 12 enero killakama. Chaypin Estados Unidosmanta phisqa chunka waranqa publicadorkuna rakirqanku pusaq millón folletokunata.
Kuraq cristianokunan yuyarinku ñawpa tiempopi predicanankupaq valor necesitakusqanta.
Wakinmi ninku valorniyoq kasqankuta qhepamanpas rikuchishallasqanta, chaytan rikuchiqku “mana manchakuspa punkunkuman chayasun ”, nispa sapa kutilla askha watakuna nisqankuwan.
Ichaqa kay millay pacha tukukunankamaqa yaqapaschá hukniraykunamantapas predicasunraq.
Chaywanpas Diospa yanapayninwanqa iñiywan valorwan iman predicashallasun.
[9 paginapi willakuy]
Predicanapaqqa necesitakurqanpunin valorta
Envidiakuyqa veneno hinan
Napoleón Bonaparte, Julio César, Alejandro Magno runakunaqa atiyniyoq munaychakuqmi karqanku, ichaqa envidiakuymi veneno hina sonqonkupi t’impusharqan.
Británico Bertrand Russell runan nirqan: “Napoleonqa Cesartan envidiaq, Cesartaq Alejandrota, Alejandrotaq qhawarisqayman hina mana hayk’aq kawsaq Herculesta ”, nispa.
Envidiakuymanqa pipas urmallanmanmi, qolqeyoqña allin kawsayniyoqña kanman chaypas.
Envidiaqa hukkunaq kaqninkunata qhawarispa otaq imapas kasqankuta qhawarispa llakisqa sientekuymi otaq phiñasqa kay.
Bibliamanta willaq libron nin: “Diospa Simin Qelqaq nisqanman hina, celoso otaq envidioso runaqa manan huk runa hina ruwayllatachu munan, chaymantapas phiñakunmi huk runaq imanpas kasqanwan, chayraykun qechupuyta munan ”.
Chhaynaqa envidiakuyqa manan hukpa kaqninta munapayayllachu, aswanpas qechuyta munaymi.
Imaynata envidiaq paqarisqanmanta, chay mana allinninchispaq kasqantapas yachayqa allinmi kanman.
Chaymi kunan qhawarisun envidiakuy ñoqanchispi ama kananpaq yanapaykunata.
¿IMAN WIÑACHIN ENVIDIAKUYTA?
Huchayoq kasqanchisraykun llapanchispas ‘ envidiakuq ’ kanchis, ichaqa manan kikillanmantachu sonqonchispi wiñan (Ecl.
4: 4). Apóstol Pablon nirqan: “Ama yanqa hatunchakuqchu kasunchis, amataq hukkuna hukkunawan phiñachinakuspachu [hukkunawan gana - gana ruwayta paqarichispachu, NM] nitaq envidianakuspachu ”, nispa.
Yachasqanchis hina gana - gana ruwayqa ñoqanchispi envidiakuy kasqantan astawan wiñachin.
Chaytan repararqanku Cristina, José cristianokuna. *
Cristinaqa precursora regularmi, paymi nin: “Askha kutipin reparakuni envidiakuq kasqayta.
Hukkunaq kaqninkunatan astawan qhawani manataq ñoqaqtachu ”, nispa.
Hinan nirqan: “¡Qosaypas umalliqmi! ¿Imaraykun qankuna watukuq umalli kankichis, ñoqaykutaq mana imapaschu kayku? ”, nispa.
Mana qhepapi kayta munaspa, envidiawan atipachikuspan pisipaq qhawarirqan qosanwan kuska Diospaq llank’ashasqankuta, manañataq kusisqachu kawsarqan.
¿Iman pasarqan Josewan?
Payqa anchatan munarqan yanapakuq qhari kayta. Ichaqa huk cristianokuna ñawpaqta nombrasqa kaqtinkun envidiakuyta qallarirqan.
Chaymantapas iñiq t’aqapi kaq coordinadorpin samarikurqan.
Paymi willakun: “Envidiakuspaymi chay hermanota cheqnikurqani, ima yuyaykusqantapas huchachaqmi kani.
Envidiakuy sonqopi wiñaqtinqa, qanllapaqmi imatapas munanki, manataqmi allintachu yuyaykunki ”, nispa.
ÑAWPA TIEMPOPI RUNAKUNAMANTA YACHASQANCHIS Bibliapin askha ejemplokuna tarikun chaykunamanta yachananchispaq.
Willanmi envidiakuy imayna paqarisqanta, veneno hina wañuchikuq kasqanmantawan.
Cainmanta yachasunchis.
Diosmi paypa sacrificionta mana chaskirqanchu, Abelpatataq ichaqa chaskirqan, chaymi sinchita phiñakurqan.
Chaytaqa allichayta atinmanmi karqan ichaqa envidiaq atipasqanmi wawqenta wañuchirqan (Gén.
4: 4 - 8). Chayraykun Biblia willan Caín ‘ Saqraq kasqanta ’.
Kunanqa yachasun Josepa chunka wawqenkunamanta.
Paykunan envidiakurqanku taytanwan José sumaq kawsasqanta.
Astawanraqmi cheqnikurqanku qhepaman sucedenanmanta mosqokusqanta willakuqtin.
¡Wañuchiytan munarqanku!
Rumi sonqo kaspankun esclavota hina venderqanku, chaymantataq taytankuman willarqanku “wañupunmi ” nispa (Gén.
37: 4 - 11, 23 - 28, 31 - 33). Qhepamanqa pesapakurqankun, chaymi nirqanku: “Cheqaqtapunin wawqenchis contra huchallikurqanchis, rikurqanchismi sonqonpa sinchi llakikusqanta, pituchakushawaqtinchispas manan payta kasurparirqanchischu ”, nispa (Gén.
42: 21; 50: 15 - 19).
Chaymantapas Coré, Datán Abiram iman envidiakuspa llank’ayninkuta tupachirqanku Moisespa Aaronpa llank’ayninkuwan.
Moisestan tumparqanku “hatun atiyniyoq ” kaytapas munashanman hinata (Núm. 16: 13).
Chayqa yanqan karqan (Núm.
11: 14, 15).
Diosmi Moisestaqa umallinanpaq churarqan, ichaqa chay runakunan llank’ayninta munapayarqanku.
Chayraykun Dios wañuchirqan envidiakusqankumanta (Sal.
106: 16, 17).
Rey Salomonmi rikurqan envidiakuq runa mana allin ruwasqanta.
Huk warmiq chayllaraq naceq wawanmi wañupurqan, hinan payqa huk wawayoq warmita creechiyta munarqan chay wañupuq wawa paypa kasqanta.
Huk juicio aparikusqanpin chay millay warmiqa munarqan kawsaq wawa wañuchinankuta.
Ichaqa Salomonmi chay wawata cheqaq mamanman kutichipurqan (1 Rey.
3: 16 - 27).
Chay ejemplokunawanmi yachanchis envidiakuyqa, cheqninakuyman, mana chanin ruwayman, runa wañuchiyman ima apasqanta.
Chaymantapas chay envidiakuq runakunaqa yanqallamantan hukkunata mana allinta tratarqanku.
¿Imatan ruwasunman envidiakuq kayman ama urmanapaq?
ENVIDIAKUYTA ATIPANAPAQ
Iñiqmasinchiskunatan munakuna.
Apóstol Pedron cristianokunata nirqan: “Kunanqa cheqaq - kay willakuyta kasukuspaqa kikiykichistan ch’uyanchakunkichisña, wawqe - panapura ch’uya sonqowan munanakunaykichispaq.
Chay hinaqa, tukuy sonqopuni munanakuychis ”, nispa.
¿Imaynataq cheqaq munakuyri?
Pablon kutichin: “Pipas munakuqqa muchukuqllan, sumaq sonqollan, munakuqqa manan envidiakunchu, manan k’ankaykachanchu, manan hatunchakunchu, manan mana ruwanakunatachu ruwan, manan payllapaq kanantachu munan ”, nispa.
Chaypi nisqanman hina kawsayqa ima envidiakuytapas atipanmi.
Jonatanmi chaypaq allin ejemplo, Davidta envidiakunanmantaqa ‘ pay kikinta hinan sinchita munakurqan ’ (1 Sam.
18: 1).
Dios sonqo runakunawan huñunakuna.
73 Salmota qelqaqmi envidiakurqan millay runakuna qhapaqyaspa llakhi kawsasqankuta.
¿Imatan ruwarqan envidiawan mana atipachikunanpaq? ‘ Diospa ch’uya wasinmanmi haykurqan. ’ (Sal.
73: 3 - 5, 17.) Dios sonqo runakunawan huñunakuspan ancha allinpaq qhawarirqan Diosman asuykuyta (Sal. 73: 28).
Chaynallataqmi ñoqanchiswanpas kanqa sichus iñiqmasinchiskunawan huñunakushallasun chayqa.
Allinkaqta ruwana.
Cheqnikuyta envidiakuyta sonqonpi Caín wiñachiqtinqa ‘ allinkaqta ruwananpaqmi ’ Dios yuyaycharqan (Gén. 4: 7).
Chay yuyaychayqa allinmi llapa cristianokunapaq.
Jesusmi nirqan: “Señor Diosniykitan munakunki tukuy sonqoykiwan, tukuy almaykiwan, tukuy yuyayniykipiwan. [...] Runamasiykitan qan kikiykita hina munakunki ”, nispa.
Diosta servinapaq runamasinchista yanapanapaqpas kawsayninchista utilizaspaqa, thak sientekuspan sonqonchispi pisichallapas kaq envidiata chinkachinchis.
Sichus tukuy atisqanchista predicaspa servisunchis Diosta runamasinchistapas chayqa, ‘ saminchaynintan ’ chaskisun (Pro.
10: 22).
‘ Kusikuqkunawan kusikuna ’.
Jesusqa kusikurqanmi discipulonkunaq allin ruwasqankumanta, willarqantaqmi paymantaqa aswan allintaraq predicaspa ruwanankuta.
Diospa llaqtanpiqa huk nisqallan kawsanchis, pipas allinta ñawpariqtinqa huk saminchay hinan llapanchispaq.
Chayrayku sichus huk cristiano Diospa llaqtanpi ima llank’aytapas chaskin chayqa, kusikunanchis manataq envidiakunachu.
AMA PISIPASUNCHU
Yaqapaschá envidiakuyta atipanapaq unayta kallpachakunanchis kanqa.
Cristinan willakun: “Envidiakuyta atipanaypaqqa anchatan kallpachakunay.
Cheqnikuniña chaypas chaypin kashan, sapa kutillanmi chaytaqa dominanay ”, nispa.
Josepas yaqa chhaynapin tarikurqan, ninmi: “Diosmi yanapawarqan coordinador allin runa kasqanta qhawanaypaq.
Diospa mana yanapayninwanqa manan atipaymanchu karqan ”, nispa.
Envidiakuyqa aychaq ‘ munasqan ruwaymi ’, chaymi llapa cristiano kallpachakunanchis atipanapaq.
Envidiakuywan mana atipachikuspaqa kusisqan kasun, Diosninchispas allintan qhawariwasun.
Sutikunatan cambiakurqan.
[17 paginapi willakuy]
“Kusikuqkunawan kusikuychis ”
Natán Cheqaq yupaychayta defienderqan
Manan facilchu atiyniyoq runata mana allin ruwasqanta reparachispa cambiachiyqa.
Chhayna runata, ¿uyanpi niwaqchu mana allin ruwasqanta, allinpi qhepananrayku runa wañuchiq kasqanta yachashaspa?
Rey Davidmi Betsabewan wasanchay huchaman urmaspa onqoqta rikhurichirqan.
Huchanta pakananpaqmi kamachirqan qosanta wañuchinankupaq, qhepamantaq Betsabewan casarakapurqan.
Askha killakunan kawsarqan manapas imapas pasanmanchu hina, imachus ruwanankunatapas kaqllata ruwaspa.
Diosmi ichaqa mana hinallatachu huchanta qhawarqan, chaymi profeta Natanta kacharqan anyamunanpaq.
Natanpa ruwananpi churakuwaq chayqa, entiendewaqmi chayta hunt’ay sasa kasqanta.
Ichaqa Diosman hunt’aq sonqo kasqan kamachikuyninkunatapas kasukusqanmi paytaqa kallpacharqan Davidta reparachimunanpaq.
¿Imaynatan chayta ruwarqan?
¿Imaynatan entiendechirqan huchanmanta pesapakunanta?
ALLIN YUYAYWAN YACHACHIQ
Ama hina kaspa leey 2 Samuel 12: 1 - 25 textota.
Natanpas kawaq hina yuyaykuy, Davidmanmi kayta willashanki: “Huk llaqtapin iskay runakuna karqan, huknin wakcha, huknintaq qhapaq.
Qhapaq runaqqa askhan ovejanpas wakanpas karqan.
Wakcha runaqmi ichaqa huk rantikusqan oveja chitallan kapurqan.
Chaytan munasqata uywakurqan, wawankunatawan kuska wiñachirqan, mikhunanmanta mikhuchispa, jarronmanta ukyachispa, qhasqonpi puñuchispa.
Munakurqanmi ususinta hina.
Huk p’unchaymi qhapaq runaman qorpachakuq chayarqan, hinan qhapaq runaqa ovejankunamanta wakankunamanta mana nak’ayta munarqanchu, aswanpas wakcha runaq ovejachanta suwarqospa nak’arqan qorpachakuqman haywarinanpaq ”, nispa (2 Sam.
12: 1 - 4).
Davidqa oveja michiqmi karqan, chaypaschá willasqanta cheqaqpaq creerqan.
Bibliata t’aqwiq runan nin: “Yaqapaschá Natanqa Davidman sapa kutilla riq mana kaqniyoqkunata defiendenanpaq, hinaspa Davidqa creerqan chay kutipipas chayllamantaq Natán rinanpaq ”, nispa.
Chhaynaña kanman karqan chaypas, Natanqa Diospaq hunt’aq kasqantan valorwan rikuchirqan.
Natanpa willasqanta uyarispan David phiñakuspa nirqan: “¡Señor Diospa sutinpin jurani chay hina ruwaq runaqa wañuchisqan kanan! ”, nispa.
Hinan Natanqa mana manchakuspa nirqan: “¡Qanmi kanki chay runaqa! ”, nispa (2 Sam.
12: 5 - 7).
Yuyaykuy imarayku Natán chhaynata Davidpa huchallikusqanta reparachisqanpi.
Manan facilchu amigonpa ruwasqanta mana sayapakuspalla sut’inchayqa.
Chaymantapas runakunaqa imatapas mana allinta ruwaspaqa justificakunchismi.
Natanmi ichaqa willasqanwan Davidta cuentata qochirqan ruwasqanta mana reparakuspalla huchachakunanpaq.
Davidqa sut’itan repararqan qhapaq runaq ruwasqan llakikunapaq kasqanta.
David kutichillaqtinmi Natanqa willarqan qhapaq runaqa Davidllataq kasqanta.
Chhaynapin reyqa reparakurqan ruwasqan hucha kasqanta, chaytaqmi prepararqan anyayta chaskikunanpaq.
Repararqanmi ruwasqanwan Jehová Dios pisichasqanta, hinan chaskikullarqan huchan hawa imaymana anyasqanta (2 Sam.
12: 9 - 14; Sal. 51, qallariyninpi rimaykuna).
¿Imatan chaymanta yachanchis?
Bibliamanta estudianteman yachachispaqa pay kikillanmi cuentata qokunan imamantapas.
Natanqa respetarqanmi Davidta, chaymi allin yuyaywan rimapayarqan.
Yacharqanmi rey Davidqa sonqonpi chanin kayta valorasqanta, chaymi rikch’anachiy willasqanwanqa chanin kayninman hina ruwananpaq kallpacharqan.
Ñoqanchispas allin sonqoyoq runakunapiqa chanin kaqta munakusqankuman hinan entiendechinanchis Diospa kamachikuyninkunata.
Ichaqa manan aswan Dios sonqo hina otaq aswan allin kawsayniyoq hina qhawarikuspachu chaytaqa ruwana, Bibliapin tarikun imachus allin otaq mana allin kaqqa, manan yuyayninchispichu.
Diospaq hunt’aq sonqo kasqanmi Natantaqa kallpacharqan atiyniyoq reyta huchachananpaqqa (2 Sam. 12: 1).
Pay hina kaymi ñoqanchistapas kallpachawasun Diospa chanin kamachikuyninkunata defiendenapaq.
CHEQAQ YUPAYCHAYTA DEFIENDEN
Reparasqanchis hina, chay iskaynin runakunaqa allin amigontinmi karqanku, Davidqa Natán sutitan huknin wawanman churarqan (1 Cró.
3: 1, 5). Natanmanta Biblia chayllaraq rimaqtinqa Davidwan kuskan kashan.
Iskayninkupas Diostan munakurqanku.
Rey Davidqa Natanpin confiarqan, chaymi willarqan Diospaq huk templo sayarichiy munasqanta, nirqanmi: “Qhawariy, ñoqaqa cedro kurku llaqllasqa wasipin tiyani Diospa arcantaq ichaqa karpallapi kashan ”, nispa.
Hinan Natanqa kutichirqan: “Qanwanmi Señor Diosqa kashan, ima munasqaykita ruway ”, nispa (2 Sam.
7: 2, 3).
Diospaq hunt’aq kaspan Natanqa tukuy kallpanwan yanapakurqan, Diosta yupaychanankupaq templo sayarichiyta David yuyaykuqtin.
Ichaqa yaqachus hina chay kutipiqa yuyaykusqallanta Davidman nirqan manataq Diospa nisqantachu.
Chay tutan Dios kamachirqan Davidman hukniray willakuyta apananpaq: Manan Davidchu chay templotaqa sayarichinan karqan aswanpas huknin wawanmi.
Chaymantapas Diospa kamachisqanmi Natanqa willallarqantaq Davidwan huk contratota Dios ruwasqanta; ‘ kamachikuyninmi wiñaypaq takyanan karqan ’ (2 Sam.
7: 4 - 16).
Rikusqanchis hina, templo sayarichiymanta Natanpa yuyaykusqanqa, manan Diospa munayninman hinachu kasharqan.
Chaywanpas k’umuykukuq kaspan Diospa munaynin hunt’akunanpaq mana quejakuspalla yanapakurqan.
Sichus hayk’aqllapas Dios mana allin ruwasqanchista reparachiwasunman chayqa, allinmi kanman Natanpa ejemplonta qatikuy.
Qhepamanpas Diospa allin qhawarisqallanmi kasharqan chaytan yachanchis profeta llank’ayninta mana saqesqanwan.
Chaymantapas yaqachus Diosqa ‘ profeta Gadtawan ’ yuyaycharqan templopi 4.000 tocaqkunata David churaqtin allichaypi (1 Cró.
23: 1 - 5; 2 Cró.
29: 25).
KAMACHIKUQTA DEFIENDEN
Natanqa yacharqanmi qhepa kaq reyqa Salomón kananta.
Chayraykun David wañupunanpaqña kashaqtin Adonías kamachikuq kayta munaqtin hark’arqan.
Ichaqa hunt’aq kaspan munayllata ruwarqan.
Ñawpaqtaqa Betsabetan nirqan Salomón wawanman rey kananpaq jurasqanta yuyarichinanpaq.
Chaymantataq pay kikin reyman rirqan Adoniastachus paypa rantinpi reyta churasqanta tapumunanpaq.
Chay sasachakuyta reparaspan Davidqa Natanta huk serviqninkunatawan kamachirqan Salomonta hawispa reyta churanankupaq, chhaynapin mana Adoniaspa munasqan hinachu karqan (1 Rey.
1: 5 - 53).
MANA ALABAKUSPA QELQAQ
Natanwan Gadwanmi qelqarqanku 1 Samuel 25 - 31 capitulokunata, 2 Samuel 1 - 24 librotapas.
Diospa yuyaychasqan chay qelqasqa librokunamantan Biblia nin: “Rey Davidpa ruwasqankunaqa qallariymanta p’uchukaykama qelqasqan kashan profeta Samuelpa Willakuynin Qelqapi, profeta Natanpa Willakuynin Qelqapi, profeta Gadpa Willakuynin Qelqapiwan ”, nispa (1 Cró.
29: 29). Chaymantapas Natanmi qelqarqan “Salomonmanta ” rimaq huknin willakuyta (2 Cró.
9: 29). Chaywanmi yachanchis David wañupusqan qhepamanqa reypa palacionpi servishallasqanta.
Profeta Natanmanta yachasqanchistaqa yaqapaschá pay kikin qelqarqan.
Ichaqa wakin willakuykunata mana qelqasqanqa sut’in kashan.
Chaypin rikuchin mana hatunchasqa kaytachu maskhasqanta.
Bibliamanta huk qelqaq nisqan hina, Diospa Siminpiqa “manan tarikunchu may llaqtamanta kasqanta ”.
Manataqmi yachanchischu imatapas kawsayninmantaqa.
DIOSPAQ HUNT’AQ SONQO KASQANMI KALLPACHARQAN
Bibliapi Natanmanta pisillata willasqanpin yachanchis k’umuykukuq kasqanta, ichaqa Diospa kamachikuyninkunatan valorwan defienderqan, chhaynapin hatun llank’aykunata Dios qorqan.
Allinmi kanman Natan Diospaq hunt’aq sonqo kasqanpi, kamachikuyninkunata valorasqanpiwan yuyaymanayqa, hinaspa qatikunapaq kallpachakuyqa.
Ñoqanchisqa manaña wasanchay huchaman urmaq ima reytapas anyasunchu otaq kamachikuq contra sayariqta hark’asunchu chaypas, Diospa yanapayninwanqa hunt’aq sonqon kasun, atisuntaqmi ch’uya kamachikuyninkuna kasukuyta.
Chaymantapas mana manchakuspan cheqaq kaqta yachachisunman defiendesunmanpas, ichaqa allin yuyaywan ruwaspa.
[25 paginapi dibujo]
Natán Davidpa reinonta defienderqan Betsabeta allin yuyaywan sumaqllata rimapayaspa
Tukuy tiemponwan predicaq Charlotte White cristiana, Louisville (Kentucky, Estados Unidos) llaqtaman llantakunayoq maletantin chayaqtinmi runakuna qhawayurqanku.
WHITE cristianan 1908 watapi “auroramóvil ” nisqata apaspa runakunata admirachirqan, chayllaraqmi chayqa lloqsimurqan.
Paymi nin: “Runakunan rikuwaspa rimayta qallarirqanku, admirasqataq qhawaywarqanku ”, nispa.
Jehová Diospa testigonkunaqa chay kutipin reqsisqa karqanku Biblia Estudiaqkuna nispa, paykunaqa entienderqankun Bibliata allinta t’aqwisqanku cheqaq yachasqankuta hukkunapas yachananku kasqanta.
Askhan Bibliaq yachachikuyninkunata entienderqanku La Aurora del Milenio nisqa qelqakunaq yanapayninwan (qhepamanqa Estudios de las Escrituras nispan reqsikurqan).
Llapa munaqkunapas atiqkunapas lliw llaqtakunaman viajaspan chay “Biblia Estudiaqkunata yanapaq ” qelqakunata munachimuqku cheqaq yachayta munaq runakunaman.
1908 watapin White cristiana huk predicaqkunawan kuska munachirqanku telawan huñusqa hojakunayoq soqta librokunata 1.65 dolarpi.
Manan kaq ratollachu librokunata qoqku, aswanpas anotaqkun ima librokuna munasqankuta qhepaman kutinankupaq, astawanqa qolqe chaskisqanku p’unchaykunapi pisi qolqellapaq saqemunankupaq.
Chayraykun predicasqankuta hark’akuq huk runapas phiñakurqan chay librokuna nishu barato kasqanmanta.
Malinda Keefer cristianan yuyarirqan 200, 300 librokunata huk semanallapi mañakusqankuta.
Ichaqa askha runakuna chay qelqakunata munasqankurayku huk sasachakuy karqan.
Ejemplopaq: soqta kaq lloqsimuq librollan 740 paginakunayoq karqan.
Chaymi The Watch Tower revistaqa reconocerqan 50 librokuna 18 kilota pesasqanta, chaymi entreganankupaq apakachay hermanakunapaq sasa karqan.
Chay qelqakunata facilta entreganankupaqqa, James Cole cristiano maletaq tiyananpaq hina armarqan fierromanta llantakunayoqta, chaytan tornillokunawan hap’ichikuq.
Manaña hunt’a librokunayoq cajakunata apakachana kaqtinmi chayta inventaq hermano nirqan: “¡Manañan kunanqa wasay p’akikunqañachu! ”, nispa. 1908 watapi Cincinnati (Ohio, Estados Unidos) llaqtapi Hatun Huñunakuy apakusqanpitaq presentamurqan, chaypi kaqkunaqa anchatan kusikurqanku.
Maletaq iskaynin waqtanpitaq auroramóvil nirqan (inglespi Dawn - Mobile) chaytaqa nikuq La Aurora del Milenio nisqa qelqakunata chay maletapi apakusqanraykun.
Pisi - pisimantan chay maletataqa hunt’a librokunayoqta huk makillawan apay fácil karqan.
Chay maletata aysanapaqqa atikuqmi wichachikuyta uraychikuytapas, hinaspapas maynintapas purichinallan karqan.
Predicación tukuyta wasiman kutipunapaqqa atikuqmi maletinpa huknin waqtanman llantankuna doblakuyta, chhaynapi chakipi otaq carropi kutipunapaq.
Tukuy tiemponkuwan predicaq cristianakunaqa gratisllan chay maletata chaskiqku, wakin publicadorkunataq 2.50 dolarta pagaspa.
Fotopi kaq Keefer cristianan allinta apayta yacharqan chay maletata, chaymi hunt’a librokunayoqta huk makillanwan apaq, huk lado makinpitaq hunt’a librokunayoq carterata.
Pensilvaniapi tarikuq minaq kasqan llaqtapin askha runakuna qelqakunata munarqanku, chaymi entregana p’unchaypiqa kinsa otaq tawa viajeta ruwaq huk puententa pasaspa.
1980 watakuna tukushaqtinmi, avión manejaq runa inventarqan kay tiempopi rikusqanchis aeropuertokunapi, hatun llaqtakunapipas llantakunayoq maletata.
Ichaqa pachak wata ñawpaqtaraqmi Biblia Estudiaqkunaqa Diosmanta cheqaq yachachikuykunata apanankupaq, auroramóvil nisqata apaspa runakunata admirachirqanku.
[32 paginapi willakuy]
Librokunata entregananpaqmi Keefer cristiana kinsa otaq tawa viajeta ruwanan karqan huk puententa pasaspa
[32 paginapi willakuy]
‘ Qelqakunata facilta entreganankupaq inventarqan ’
Kaykunamanta yachachin
© 2012 Watch Tower Bible and Tract Society of Pennsylvania.
Todos los derechos reservados.
QALLARIYPI YACHACHIKUYKUNA
3 “Cristianon kayku ” niqkuna, ¿cheqaq cristianokunachu kanku?
4 ‘ Rimasqaytan hunt’anku ’
5 ‘ Manan kay pachamantachu kanku ’
6 Paykuna puran ‘ munanakunku ’
7 “Ñoqan paykunaman [sutiykita] yachachirqani ”
8 Diospa Gobiernonmanta “allin willakuykunan ” willasqa kanqa
KAYKUNAQA KANPUNIN
14 Paykuna hina kay: Mana manchakuspan Diospa llaqtanta defenderqan
20 Diospa Siminmanta yachachikuykuna: ¿Willanchu Biblia hamuq tiempomanta?
22 Diospa Siminmanta yachachikuykuna: ¿Imanaqtinmi Diospa llaqtan ordenpi llank’an?
24 Bibliamanta chayllaraq yachashaspay
30 Diospa Siminmanta yachachikuykuna: ¿Imaynatan Jesuspa Wañusqanta Yuyarina?
32 Leeqkunan yachayta munanku: ¿Chinkapunqachu kay Pacha?
26 ¿Pukllaypaq hinachu qhawarina layqa ruwayta?
“Cristianon kayku ” niqkuna, ¿cheqaq cristianokunachu kanku?
¿YACHANKICHU hayk’a cristianokuna pachantinpi kasqanta?
Huk libron willan 2010 watapaq 2.300 millón cristianokuna kasqanta.
Chay librollataqmi willan 41.000 t’aqakunapi t’aqanasqa kasqankuta, sapankataq hukniray - hukniray yachachikuyniyoq kanku (Atlas of Global Christianity).
Chayraykun wakinqa mana ima yuyaykuyta atispa karunchakapunku.
Tapukunkupaschá: “¿Llapankuchu cheqaq cristianokuna kankuman? ”
Kaypi yuyaykusun: huk nacionman haykuyta munaspayki, ¿imaynatan rikuchiwaq huk nacionmanta kasqaykita?
¿Simillawanchu chayta niwaq? Manan riki.
Creenasuykikupaqqa documentoykikunata otaq pasaporteykitachá rikuchiwaq.
Chhaynallataqmi cristianon kani ninapaqpas, manan Cristopi creeyllachu aswanpas cheqaqpuni kasqaykitan rikuchinayki.
44 wata qhepatan cristiano nisqa simi rikhurirqan.
Jesuspa qatikuqnin Lucasmi nirqan: “Antioquía llaqtapitaq Jesucristopi iñiqkunata chaymantapacha Cristiano nispa suticharqanku ”, nispa.
Cristianokunaqa Cristoq qatikuqninkunan karqanku.
Ichaqa, ¿imataq Jesuspa qatikuqnin kayri?
Huk libron nin: “[Cristota] qatikuyqa tukuy tiempo payllapaqña kawsaymi ”, nispa (Diccionario Teológico del Nuevo Testamento).
Chaypi nisqan hina, cristiano kayta Jesús qallarichisqanraykun cheqaq cristianoqa tukuy yuyaywan Jesuspa yachachikuyninkunaman hina kawsan.
“Cristianon kayku ” niqkuna ukhupi, ¿kanmanchu chhayna runakuna?
¿Imanirqanmi Jesús cheqaq cristianokunamanta?
Chaykunamanta Bibliaq nisqanta yachanaykipaqmi kallpachaykiku qatimuq phisqa temakunata leenaykipaq.
Sapankataq rikuchisunki Jesuspa willasqanman hina imaynas cheqaq cristianokuna kanku chayta.
Qhawarillasuntaqmi imaynatas ñawpa cristianokuna kawsarqanku chayta, hinaspapas kunan tiempopi llapa cristianokunamanta pikunas ñawpa cristianokuna hina kanku chaytapas.
‘ Rimasqaytan hunt’anku ’
“Qankunachus rimasqayta hunt’ankichis chayqa, cheqaqtapunin yachachisqaykuna kankichis.
Cheqaqkaqtan reqsinkichis, chay cheqaqkaqtaqmi kacharichisunkichispas. ”
¿Imamantan Jesús rimasharqan? Yachachisqanmantan, nirqanmi: “Rimasqayta hunt’ankichis ”, nispa.
Diosmanta mañakuspan Jesús nirqan: “Simiykiqa cheqaq - kaypunin ”, nispa.
Chaymi yachachispaqa, Diospa nisqanman hinapuni yachachiq.
Chhaynaqa, ¿imaynatan cheqaq cristianokuna Jesuspa yachachisqanman hina kawsanku? Diospa Siminta ‘ cheqaqpaq ’ qhawarispa, chaypi nisqanman hina Diosta yupaychaspa, chayman hina kawsaspapas.
Ñawpa cristianokunaq ruwasqanku. Apóstol Pablopas Jesús hinan ancha chaninpaq Diospa Siminta qhawarirqan.
Chaymi nirqan: “Diospa Simin Qelqakunaqa llapallanmi Diospa yuyaychasqan ”, nispa.
Hinaspapas iñiq t’aqapi yachachiq qharikunatan nikurqan “cheqaq yachachikuyta ” yachachinankupaq.
Constitución dogmática sobre la divina revelación nisqa libropin nin: “Iglesiapi yachachikuykunaqa manan Diospa Siminmantapunichu. Chaywanpas sapankatan [Diospa siminta hinallataq Iglesiaq yachachikuynintapas] iñiywan respetowan qhawarikunan ”, nispa.
Chaytan 1965 watapi horqomurqanku Católica Iglesiapi umalliqkuna, Catecismo de la Iglesia Católica libropitaqmi qelqamurqanku.
Toronto (Canadá) llaqtapi religionta umalliq warmin huk revistapi nirqan: “¿Imanaqtinmi iskay waranqa wata ñawpaqpi yachachikuykunaman hina kawsananchis?
Chaykunaqa chay watakunapin ‘ yanaparqan ’.
Ñoqanchispas allinkunatan yuyaykunchis, Jesuspa nisqanman hina otaq Bibliaq nisqanman hina tupachiqtinchismi ichaqa pisichasqan kapun ”, nispa (Maclean’s).
Jehová Diospa testigonkunamantan huk revista nin: “Testigokunaqa Bibliaq nisqanman hinan Diosta yupaychanku chayman hinataqmi kawsankupas ”, nispa (New Catholic Encyclopedia).
Huk kutinmi Canadá nacionmanta runa, predicaqnin Testigota nirqan: “Qankunataqa reqsiykichisñan ”, nispa.
Hap’isqan Bibliata qhawachispataq nirqan: “Hap’isqayki libron willan pí kasqaykichista ”, nispa.
‘ Manan kay pachamantachu kanku ’
‘ Runakunaqa paykunatan cheqnikunku, mana kay pachamantachu kasqankurayku. ’
¿Imamantan Jesús rimasharqan? Jesusqa manan kay pachaq ruwayninkunawan nitaq política nisqawanpas chaqrukurqanchu.
Pay kikinmi nirqan: “Qhapaqsuyuyqa manan kay pachamantachu, kay pachamanta kanman chayqa, serviqniykunachari maqanakunkuman, judío runakunaman mana entregasqa kanaypaq, aswanpas qhapaqsuyuyqa manan kay pachamantachu ”, nispa.
Hinaspapas qatikuqninkunatan kamachirqan ama kay pachaq yuyaykusqankunapi ruwasqankunapipas chaqrukunankupaq.
Ñawpa cristianokunaq ruwasqanku.
Jonathan Dymond runan ñawpa cristianokunamanta nirqan: “P’enqaypiña, carcelpiña wañuy patapiña kaspapas manapunin [guerramanqa] rirqankuchu ”, nispa.
Arí, paykunaqa Diosta kasukuspan tukuy imaymanata ñak’arirqanku.
Hinaspapas Diospa kamachikuyninkunaman hinan kawsarqanku.
Chaymi paykunamanta nikurqan: “Diospi mana iñiq runakunaqa musphaspan qhawasunkichis sinchi millay hucha ruwayninkupi mana paykunawan kuskachu ruwaysikusqaykichismanta, chaymi qankuna contrapas rimanku ”, nispa.
Will Durant runaq nisqan hinapas, “[cristianokunaqa] sumaqta kawsasqankuwanmi sut’ita rikuchirqanku kay pachapi runakunaq mana allin kawsasqankuta ”.
¿Pikunan chay hinata kay tiempopi ruwashanku?
Cristianokunamantan huk revista nin: “Concienciankurayku mana imapas ruway munasqankuqa manan allinchu ”, nispa (New Catholic Encyclopedia).
Huk periodicopin lloqsimurqan, 1994 watapi Ruanda llaqtapi llapa religionkuna huk raza runakunata wañuchisqankumanta, “Testigokunan ichaqa mana chayta ruwaysikurqankuchu ” (Reformierte Presse).
Huk profesormi llakikuspa nirqan: “Chhaynaniraqta runakunata wañuchishaqtinkupas manan pipas imanirqanpaschu, chhaynaniraq llullakusqankuta, mana ruwanakunata ruwasqankuta, qhepaman imaymana mana allinkunata ruwasqankutapas manan ima institucionpas denunciarqanchu ”, nispa.
Ichaqa Museo Conmemorativo del Holocausto de Estados Unidos nisqapi yachamuspan qelqarqan: “Manamá chhaynachu kasqa ”, nispa.
Paymi yacharqan sinchitaña Jehová Diospa testigonkunaqa ñak’arirqanku chaypas, hunt’arqankupunin imachus iñisqankupi.
¿Pikunan ñawpa tiempopi cristianokuna hina kawsashanku?
U.S. Catholic nisqa revistan nin: “Yaqa llapa wayna - sipaskunan warmi - qhari kawsaymanta, mana casarakuspa warmi - qhari puñuymantapas Iglesiaq yachachisqanta mana allinpaq qhawarinku ”, nispa.
Huk sacerdotepas ninmi: “Casarakunankupaq yuyaychasqay runakunaqa yaqa llapankun mana casarakuspa tiyashankuña ”, nispa.
The New Encyclopædia Britannica nisqan, Jehová Diospa testigonkunamanta nin: “Paykunaqa ch’uyata kawsanankupaqmi kallpachakunku ”, nispa.
Paykuna puran ‘ munanakunku ’
“Mosoq kamachikuytan churapuykichis: Qankunapura munanakuychis.
Imaynan ñoqapas munakuykichis, ahinata qankunapas munanakuychis.
Chhaynapin ñoqaq yachachisqaykuna kasqaykichista llapa yachanqaku qankuna munanakuqtiykichis. ”
¿Imamantan Jesús rimasharqan?
Payta qonqakusparaqmi tiempontapas kallpantapas qorqan.
Hatun munakuynintan ichaqa rikuchirqan kawsayninta qospa.
Paymi nirqan: ‘ Ñoqan allin michiqqa kani [...] ovejankunarayku wañuq ’, nispa.
Ñawpa Cristianokunaq ruwasqanku.
Chay tiempopi cristianokunaqa ‘ wawqey ’ otaq ‘ panay ’ nispan ninakuqku.
Iñiq t’aqapiqa huk llaqtayoq runatapas ancha sumaqtan chaskiqku.
Paykunapaqqa ‘ Judío runakunapas mana judío runakunapas kaqkamallan karqan, kikin Señor llapaq Señornin ’ kasqanrayku.
Chaymi 33 Pentecostés fiestaq tukusqan qhepaman ‘ hallp’ankutapas kaqninkutapas vendespa llapallankuman rakirqanku, sapankaq necesitasqanman hinataq ’ qorqanku.
¿Imaraykun chayta ruwarqanku?
Chayllaraq bautizakuqkuna qhepakuspanku apostolkunaq yachachisqankuta uyarinankupaqmi.
Tertulianon qelqarqan apostolkunaq wañukapusqanmanta yaqa 200 wata qhepaman, cristianokunamanta wakin runakunaq nisqanta, chaypin nirqan: “[...] Anchatan hukkuna - hukkunawan munanakunku [...] kawsayninkutapas qonkumanraqmi ”, nispa.
¿Pikunan chay hinata kunan ruwashanku?
Historia de la decadencia y ruina del Imperio romano libropin willakurqan “cristianon kayku ” niqkuna“ paykuna pura sinchi sasachakuykunapi churanakusqankuta huk runakunaq ruwasqankumantaqa aswan millaytaraq ruwanku ”.
Estados Unidospi chayllaraq estudiakusqanman hinan willakurqanku, huk razamanta kasqankurayku religioso pura cheqninakusqankuta pisichanakusqankutapas.
Huk nacionkunamanta kashaspankupas kaq religionniyoqmi kanku, ichaqa manan munanakunkuchu. Chaymi imapi tarikuspapas mana yanapanakunkuchu.
Florida llaqtapin (EE.UU.) 2004 watapi, iskay killallapi tawa kutita tutuka wayra karqan.
Chay qhepamanmi, chay sasachakuykunapi tarikuq runakunata yanapaq umalli yachayta munarqan imaynatas chay yanapaykuna chaskisqankuta rakinakushanku chayta.
Chaypin repararqan Jehová Diospa testigonkunalla allin yuyaywan yanapanakushasqankuta, chaymi paykunaman imachus necesitasqankuta qorqan. 1997 watapin República Democrática del Congo nacionman Testigokunaqa aparqanku hampikunata, mikhunakunata, p’achakunata iñiqmasinkupaq huk runakunapaqpas.
Chay apasqankuqa huk millón dolarmi valesqa. Chaytaqa Europa ladomanta iñiqmasinchiskunan apachimusqaku.
“Ñoqan paykunaman [sutiykita] yachachirqani ”
“Kay pachamanta qowasqayki runakunamanqa ñan willaniña pichus kasqaykita [...]
Ñoqan paykunaman pichus kasqaykita yachachirqani, yachachisaqraqtaqmi kanpas. ”
¿Imamantan Jesús rimasharqan? Jesusqa predicaspan Diospa sutinta willarqan.
Hebreo qelqa k’uyukunata sapa kutin leespapas rimarqanchá Diospa sutinmanta.
Qatikuqninkunatapas yachachirqanmi khaynata Diosmanta mañakunankupaq: “Yayayku, sutiyki yupaychasqa kachun ”, nispa.
Jerusalén llaqtapi kaq umallikunaman rimaspan Apóstol Pedro nirqan: “[Diosmi nacionkuna] ukhumanta sutinpaq runakunata horqomurqan ”, nispa.
Jesuspa qatikuqninkunaqa kay hinatan predicarqankun: “Pipas Señorpa [Jehová Diospa] sutinpi waqyakuqqa qespichisqa kanqa ”, nispa.
Hinaspapas Diospa sutintaqa churaqkupunin qelqasqanku k’uyukunapi.
Judiokunan qelqarqanku huk kamachikuykunata chaykunata huñuspankun suticharqanku Tosefta nispa.
Chaypin nin: “Sectakunaq [judeocristianokunaq] qelqankuna [Evangelio qelqakunapas] kanaykusqan kananku, ima qelqapas Diospa sutin rikhuriqtinqa kanaykunankun ”, nispa.
¿Pikunan chay hinata kunan ruwashanku?
Revised Standard Version de la Biblia revistaq qallariyninpin nirqan: “Ima sutiña Diospaq kanman chaypas payllapunin Diosqa, chaymi manaña ima sutitapas utilizanachu huk dioskunamantapas t’aqashasunman hinataqa, chaymi Judiokunaq tiemponmantaraq Diospa sutintaqa manaña rimarqankuchu kunan tiempo iñiqkunapaqpas manan allinchu ”, nispa.
Chayraykun chay Bibliapiqa Diospa sutinpa rantinpi Señor nispa churarqanku.
Qayna watakunallan Iglesia Católica Romana nisqapi umalliq Iglesiapi umalliqkunata kamachimurqan: “Hebreo rimaymanta t’ikrakuq YHWH Diospa sutinqa manan rimakunanchu huñunakuykunapi takikunapi nitaq rezokunapipas ”, nispa. *
¿Kanchu Diospa sutinmanta waqyakuqkuna reqsichiqkunapas?
Arí, kanmi. Kirguistán llaqtapi Sergey sutiyoq waynan huk peliculata qhawaspa Diospa sutinta uyarirqan.
Chunka watan ichaqa manaña chay sutita uyaripurqanchu.
Chaymantaqa Estados Unidos nacionmanmi ripurqan, chaypin iskay Testigonkuna predicaspa Diospa sutinta Bibliapi qhawachirqanku.
Sergeyqa anchatan kusikurqan Diospa sutinta willaq religionta tarispa.
Huk diccionariopin “Jehová Diosmanta ” nin:“ Jehová Diospa testigonkunaq yupaychasqanku Dios, paykunapaqqa sapallan cheqaq Diosmi ”, nispa (Webster’s Third New International Dictionary).
Castellano simipiqa Jehová nispan Diospa sutinqa t’iqrakun.
Diospa Gobiernonmanta “allin willakuykunan ” willasqa kanqa
“[Diospa Gobiernonmanta] allin willakuykunan kay pachantinpi willasqa kanqa llapa suyukunaq yachananpaq, hinaqtinmi p’uchukayqa chayamunqa. ”
¿Imamantan Jesús rimasharqan? Jesusqa ‘ llapa llaqtakunata huch’uy llaqtakunatapas, Diospa qhapaqsuyunmanta allin willakuykunata willaspan ’ purirqan.
Hinaspapas pay kikinmi nirqan: “Huk llaqtakunamanpas Diospa qhapaqsuyunmanta allin willakuykunataqa willamunaymi, chaypaqmi Diosqa kachamuwarqan ”, nispa.
Qallariypiqa Jesusmi qatikuqninkunata kamachirqan llaqtakunaman predicaq rinankupaq. Qhepamanmi ichaqa nirqan: “Testigoykuna kankichis [...] kay pachaq k’uchunkunakamaraq ”, nispa.
Ñawpa Cristianokunaq ruwasqanku. Jesuspa qatikuqninkunaqa usqhayllan predicaypi llank’arqanku.
Chaymi Hechos 5: 42 textopi nin: ‘ Dios yupaychana wasipipas iñiqkunaq wasinkunapipas sapa p’unchaymi yachachishallaqkupuni Jesusqa Cristo kasqanmanta allin willakuykunata willashallaqkupuni ’, nispa.
Llapallankun chay llank’aytaqa ruwarqanku.
Historiador August Neandermi nin: “Ñawpa tiempomanta cristianokunaq contranpi kaq Celso sutiyoq runapas asipayaqmi chay tiempopi predicaqkunata, millma cardadkuna, zapaterokuna, kutapakuqkuna, leeyta qelqaytapas mana yachaqkunaq kasqankurayku ”, nispa.
Les premiers siècles de L’Église (Iglesiaq qallariynin) nisqa librota qelqamuq Jean Bernardinin cristianokunamanta willarqan: “Llapa runamanmi predicaqku, ñankunapi, llaqtakunapi, plazakunapi, wasin - wasinta, allinpi mana allinpipas ”, nispa.
Arí, paypa nisqan hinapas ‘ teqsimuyuntin llaqtakunamanmi ’ chayananku karqan.
¿Pikunan chay hinata kunan ruwashanku?
Sacerdote David Watson nirqan: “Iglesiaq mana yachachisqanraykun runakunaqa iñiyninkupi pisipashanku ”, nispa.
¿Por qué se van los católicos?
nisqa libronpi José Luis Pérez Guadalupe Jehová Diospa testigonkunamanta nirqan: “Sapa kutinmi wasin - wasinta predicaq rinku ”, nispa.
Chay hinataqa manan ruwankuchu adventistakuna, evangelistakuna, huk t’aqa religionkunapas.
Jonathan Turley sutiyoq runa Cato Institute nisqapi willan: “Pipas Jehová Diospa testigonkunamanta rimariqtinqa kaqpachan runakunaqa yuyaykunku wasin - wasinta predicaspa puriqkuna kasqankupi.
Paykunaqa manan imachus creesqankuta willanallankupaqchu wasin - wasinta rinku, aswanpas iñiyninkuraykun ”, nispa (Cato Supreme Court Review, 2001 - 2002).
[9 paginapi recuadro]
¿Ñachu paykunata reqsinkiña?
Kay tiempopiqa askha religionkunan kan “cristianon kayku ” niqkuna. Ichaqa manan Jesuspa nisqanta qonqananchischu, paymi nirqan:“ Manan llapa ‘ ¡Señor! ¡Señor! ’
niwaqniychu hanaq pacha qhapaqsuyumanqa haykunqa, aswanpas hanaq pachapi kaq Yayaypa munayninta ruwaqllan haykunqa ”, nispa.
Chaypi nisqan hina Diospa Gobiernonpi bendicionkunata chaskinapaqqa, Yayaq munayninta ruwaq cheqaq cristianokunatan reqsinanchis. ¿Munawaqchu Diospa Gobiernonmanta yachayta?
¿Imakunatan chay Gobierno apamunqa? Chhaynaqa, kay leesqayki revistata apamuqniyki Testigokunawan parlariy.
Diospa Siminmanta yachachikuykuna
Kaypin Bibliaykiwan tapukuyniykikunaman kutichiykunata tarinki.
Munaqtiykiqa Jehová Diospa testigonkunan yanapasunkiman kay tapuykunata t’aqwinaykipaq.
¿Imaynatan Jesús munarqan wañusqanta yuyarinanchista?
T’antatan rikch’anachirqan cuerponwan vinotataq yawarninwan.
(Leey Lucas 22: 19, 20.)
Chay tuta Jesuspa t’anta mikhusqanqa mana levadurayoqmi karqan.
Chaymi Jesuspa cuerponman allinta rikch’akurqan, Bibliaqa levaduratan huchawan rikch’anachin.
Moisespa chaskisqan kamachikuykunaman hinaqa animalkunatan sacrificakurqan huchata pampachanapaq chaytan Jesús wañusqanwan tukuchirqan.
Vinotaq Jesuspa yawarninman rikch’akurqan, chaywanmi huchanchiskunapaq pampachayta tarirqan.
(Leey 1 Pedro 1: 19; 2: 24; 3: 18.)
¿Hayk’aqmi Jesuspa wañusqanta yuyarina?
14 Nisán Pascua p’unchaymi Jesusqa wañurqan.
Judiokunapaqqa Inti haykuy qhepatan mosoq p’unchay qallariq.
Chaymantataq kamachirqan chay cenata ruwaspa wañusqanta yuyarinankupaq. (Leey Lucas 22: 14, 15.)
Kay tiempopi Diosta serviqkunapas yuyarinkun Jesuspa wañusqanta, chaywanmi Diosqa kacharichiwarqanchis huchamanta wañuymantawan (Éxodo 12: 5 - 7, 13, 17).
Imaynan Pascua p’unchaypas watapi huk kutillata yuyarikuq, chhaynallataqmi Jesuspa wañusqantapas watapi huk kutillata yuyarikun Inti haykuy qhepata, judiokunaq almanaquenpiqa 14 Nisán p’unchaymi. (Leey Juan 1: 29.)
¿Pikunan t’antata mikhunku vinotapas ukyanku?
Jesús vinoyoq vasota apostolninkunaman haywashaspan nirqan: “Kay vinoyoq vasoqa [...] mosoq rimanakuymi ”, nispa.
¿Imatan Dios israelitakunawan rimanakurqan? Israelitakuna kasukuq kaqtinkuqa llaqtan kananpaqmi prometerqan (Éxodo 19: 5, 6).
Ichaqa manan kasukurqankuchu, chaymi huk mosoq rimanakuyta ruwarqan.
(Leey Jeremías 31: 31.)
Chay mosoq rimanakuytan 144.000 runakunawan Dios ruwarqan.
Paykunawanmi Diosqa askha runakunata bendecishan.
Paykunan t’antata mikhunku vinotapas ukyanku Jehová Dios paykunawan mosoq rimanakuyta ruwasqanrayku.
Jesuspa yawarninmi chay mosoq rimanakuyta chanincharqan.
(Leey Lucas 12: 32; Apocalipsis 14: 1, 3.)
¿Imaynapin allinninchispaq Jesuspa wañusqanta yuyariy?
Sapa watan Jesuspa wañusqanta yuyariyqa Diospa munakuwasqanchista ancha chaninpaq qhawarinanchispaqmi yanapawanchis.
Munakuwasqanchisraykun Churinta kay pachaman kachamurqan huchanchiskunarayku wañunanpaq.
Chay p’unchaypin yuyaymanananchis Jesuspa wañusqan ancha chanin kasqanpi, imaynatas Jehová Diostapas Jesustapas agradecekusunman chaykunapipas.
(Leey Juan 3: 16; 2 Corintios 5: 14, 15.) Astawan yachayta munanki chayqa ¿Imatapunin Biblia yachachin?
nisqa librota qhaway 206 - 208 paginakunata, chaytaqa Jehová Diospa testigonkunan ruwan.
¿Pukllaypaq hinachu qhawarina layqa ruwayta?
Sipasllaraq kashaspanmi Barbaraqa * rikhuriykunata rikuyta qallarirqan runa rimashaqta hinataq uyariq karqan.
Qosan Joaquinwanmi layqa librokunata leeqku iskayninkutaq kusata naypes qhawayta yacharqanku.
Chaykunan rikuchirqan askha qolqe gananankuta chaypaq hinan negocionkupas allinta t’iqarirqan.
Huk kutinmi, naypesta qhawashaspa rikurqanku mana allin runakuna wasinkuman hamunanta rikullarqankutaqmi imayna cuidakunankuta.
ÑAWPA tiempopi runakunaq ruwayninta hinaña layqa kayta qhawarinku chaypas, askha runa anchata gustasqankuraykun kunan tiempopipas mast’arikushan.
Chaymi suerteyoq kanankupaq imaymanata hap’inku, tabla ouija nisqata pukllanku, layqa runakunata tapukunku imayna hamuq tiempopi tarikunankumanta chayta otaq ima mana allinmantapas cuidakunankupaq.
Alemania nacionmanta Focus nisqa revistan “Luciferwan computadorakunapiwan ” nisqa temapi nin:“ Internetmi layqa ruwaykunata yapamanta kutichimun ”, nispa.
Bibliaqa willanmi layqakuykunamanta.
Chaypi nisqanta yachaspaqa yaqapaschá admirakunkiraq.
¿Ima ninmi Biblia?
Ñawpa Israel llaqtanman kamachikuy simita qosqanpin Jehová Dios nirqan: “Aman qankuna ukhupiqa mayqenpas [...] watuqpas, suerte qhawaqpas, ch’askata qhawaqpas, layqapas, mana allin espiritukunata rimachiqpas, wañuqpa alman rimachiqpas [...] kanqachu.
Chay hina ruwaqkunataqa sinchitan Señor Diosqa cheqnikun ”, nispa (Deuteronomio 18: 10 - 12).
¿Imanaqtinmi Dios cheqnikun layqakunaq ruwayninta?
Bárbaraq willakusqanmi rikuchiwanchis askha runa chaykunapi creesqankuta, paykunaqa wañuqkunawan parlay atinankupaqmi yuyaykunku, wañupuqkunaq espirituntaq imaymana willasqanta.
Chay creenciakunan paqarimun pantasqa religionkunamanta, paykunan yachachinku runa wañuqtinqa espiritukunaq tiyasqanman ripusqankuta.
Biblian ichaqa mana chhaynatachu yachachin, aswanpas ninmi: “Wañukapuqkunan ichaqa mana imatapas yachankuchu ”, nispa (Eclesiastés 9: 5).
Hinaspapas wañuyqa puñuywanmi rikch’anachikun, misk’ita puñuspaqa manan imatapas reparanchischu chhaynallataqsi wañuypas.
* Chhaynaqa, ¿imanaqtintaq runakunari ninku, wañupuqkunawan rimasqankuta?
¿Imaraykun chaykuna kan?
Espiritukunawan rimanakuymanta
Biblian willan Jesús kay pachapi kashaspa espiritukunawan tupasqanta rimasqantapas.
Huk kutinmi “mana allin espíritu ” Jesusta nirqan:“ Reqsiykin pichus kasqaykita ”, nispa.
¿Yacharqankichu espiritukuna qantapas reqsisusqaykita?
Qanri, ¿imatan paykunamanta yachanki?
Manaraq runakunata kamashaspan Jehová Diosqa askha angelkunata kamarqan.
Paykunaqa runakunamanta hukniraqmi kanku (Job 38: 4 - 7; Hebreos 2: 6, 7).
Ancha yuyaysapa atiyniyoqtaq, Diospa munayninta ruwanankupaqmi kamasqa karqanku.
¡Munayninta ruwaq angelninkuna, Señor Diosta saminchaychis! ” nispa (Salmo 103: 20).
Bibliaq nisqan hina Diospa mana kamachisqanmi wakin angelkunaqa runakunaman rikhurirqanku.
¿Imata munaspan chayta ruwarqanku?
Diosmanta karunchanankuraykun. Ñawpaqtaqa Adán Evatan huk ángel Diosmanta karuncharqan.
Chaymi Saqra Satanás nisqa sutiwan kapurqan, llullakuq Diospa enemigonmanmi tukupurqan (Génesis 3: 1 - 6).
Chay millay angelkunan wawankunapiwan runakunata sinchita ñak’arichiqku. Paykunaq causanpin ‘ pachantinpi lliw mana chanin - kay q’oñirirqan ’.
Diosmi ichaqa millay runakunata tukurqan millp’uq para unuwan, chaymi karqan Noepa tiemponpi.
Yaqapaschá chay willakuytaqa uyarirqanki (Génesis 6: 3, 4, 11 - 13).
Millp’uq para kasqanwanmi chay angelkunaqa runa cuerponkuta saqespa hanaq pachaman kutipurqanku.
Diosmi ichaqa manaña paykunata chaskirqanchu manañataqmi allintachu qhawarirqan, chhaynapi tarikusqankuqa ‘ laqhayaq ukhumanmi ’ rikch’akun.
Biblian chay mana kasukuq angelkunata sutichan “supaykuna ” nispa.
Paykunaq atiyninwanmi layqakuykunata chayman rikch’akuqkunatapas runakuna ruwanku.
¿Imatan supaykuna munanku?
Supaykunaqa runakunawan parlanku Jehová Diosmanta karunchananpaqmi.
Layqakuykunapi atiykuna qosqankuqa hark’anmi runakunata Diosmanta cheqaq kaqta yachanankuta, payman asuykunankutapas.
Hinaspapas supaykunaqa yupaychanatan munanku, chaytan reparanchis Satanás umallinku Jesusman ‘ lliw suyukunata lliw hatun atiyninkunatawan ” munachisqanpi.
¿Imata munaspan chaykunata munachirqan?
‘ Qonqoriykukuspa yupaychananta ’ munaspan.
Jesusmi ichaqa mana hayk’aqpas munarqanchu pitapas yupaychaytaqa aswanpas Jehová Diosllatan.
Manaña supaykuna kunan tiempopi uya - uya purachu runakunawan parlanku chaypas, runakunatan aysanku coca qhawaywan, maki qhawaywan, despacho churaywan, naypeskunawan, ch’askakunata qhawaywan horoscopokunawan ima.
¡Amapuni chay trampakunapi urmaychu!
Chaykunaqa manan cheqaqchu.
Chay ruwaykuna runakunaman gustasqanraykun supaykunaqa Diosman asuykunankuta hark’anku.
Mana chhayna kaqtintaq tukuy tiempo chay runakunata ñak’arichinku.
Chhayna kashanki chayqa, ¿imatan ruwawaq paykunamanta karunchakunaykipaq?
¿Imaynatan supaykunamanta karunchakusunman?
Ama q’otuchikuychu, runakunawan rimaq espiritukunaqa Diospa enemigonkunan kanku wañuchisqa kanankupaqtaq huchachasqa karqanku.
Paykunaqa llulla q’otukuqkunan kanku wañusqa runakunamantataq pasachikunku.
¿Imaynan sientekuwaq sichus amigoyki llulla runa mana allinniykita maskhashasqanta yachaspa?
¿Imatan ruwawaq sichus internetpi reqsisqayki runa violador kaqtin?
Supaykunawan hukllachakuyqa aswan mana allinraqmi.
Tukuy atisqaykitan ruwanayki paykunamanta karunchakunaykipaq.
¿Imaynatan chayta ruwawaq?
Layqakuykunata Diospa Simin huchachasqanta yachaspan Éfeso llaqtamanta runakuna layqakunanku libronkuta kanaykurqanku.
Bibliaq nisqan hina askha qolqeña valeshaqtinpas ‘ llapankuq qayllanpin kanaykurqanku ’.
Kunan tiempopiqa manan librokunallachu, suerteyoq kanapaq cosaskunallachu nitaq tabla ouija hina pukllaykunallachu kan, aswanpas internetpiwanmi askha willakuykuna chaykunamanta mast’arikushan.
Manan hap’inaykichu supaykunawan hukllachaq cosaskunataqa, llapantan wikch’upunayki.
Ñawpaqpin Joaquinmanta Barbaramantawan rimarqanchis.
Paykunan naypeskunawan yacharqanku “mana allin ” runakuna wasinkuman hamunanta, hinaspan naypeskuna rikuchirqan ama paykunawan parlanankuta nitaq imatapas chaskikunankutapas.
Ichaqa Jehová Diospa testigonkuna Conniewan, Gudrunwan allin willakuykunamanta, cheqaq Diosmantawan rimapayaqtinkun paykunaqa uyarirqanku.
Chaymantataq layqakuykunamanta rimarqanku, Testigokunataq Bibliaq ima nisqanta rikuchirqanku.
Hinaspan Joaquinwan Barbarawan Bibliata estudianankupaq qheparqanku.
Paykunaqa supaykunamanta karunchakunankupaqmi decidikurqanku.
Jehová Diospa testigonkunataq willarqanku millay espiritukuna ñak’arichinankumanta.
Chaymi chay p’unchaymantapacha Joaquinpas Barbarapas sasachakuykunapi tarikurqanku supaykunataq paykunata ñak’arichiyta qallarirqanku.
Sapa tutanmi manchakuqku, huk wasiman astakapuqtinkuñan thak sientekurqanku.
Filipenses 4: 13 (NM) textoq nisqanmi paykunata anchata kallpacharqan, chaypin nin: “Atiy qowaqniypa kallpachawasqanwanmi tukuy imaymanata atini ”, nispa.
Jehová Diosmi anchata bendecirqan kallpachakusqankumanta, supaykunataq manaña ñak’arichinkuñachu.
Kunantaq Joaquinwan Barbarawan kusisqa Diosta servishanku.
Diospa bendicionninkunata chaskiy munaqkunamanmi Biblia nin: “Diostapuni kasuychis, saqraq contranpitaq qaqata sayaychis, chaymi payqa qayllaykichismanta ayqekapunqa.
Diosman asuykuychis, hinan payqa asuykamusunkichis ”, nispa.
Tukuy atiyniyoq Diosmi yanapasunkiman supaykunamanta karunchakunaykipaq.
Ñawpa kawsayninkuta yuyarispan, Joaquinwan Barbarawan Salmo 121: 2 textoq nisqanman hina ninku: ‘ Señor Diosmi yanapaykuwaqniyqa ’, nispa.
Sutinkuqa cambiasqan kashan.
Sichus astawan yachayta munanki wañupuqkuna imaynapi tarikusqankuta chayqa, qhaway ¿Imatapunin Biblia yachachin? nisqa librota, 6 capitulopi “¿Maypin wañupuqkuna kashanku? ” nisqata.
Chay librotaqa Jehová Diospa testigonkunan ruwan.
[27 paginapi willakuy]
Layqa ruwaykunaqa hark’anmi Diosman asuykunanchista
[28 paginapi willakuy]
“Diosman asuykuychis, hinan payqa asuykamusunkichis. ”
Kaykunamanta yachachin
© 2012 Watch Tower Bible and Tract Society of Pennsylvania.
Todos los derechos reservados.
30 DE ABRIL 2012 – 6 DE MAYO 2012
Runakunata yanapasun ‘ puñuymanta rikch’arinankupaq ’
10 PÁGINA • 65, 96 TAKIKUNA
7 - 13 DE MAYO 2012
Predicacionta usqhaylla aparisun
15 PÁGINA • 92, 47 TAKIKUNA
14 - 20 DE MAYO 2012
Suyakuyninchispi kusikusun
20 PÁGINA • 129, 134 TAKIKUNA
21 - 27 DE MAYO 2012
Ama ‘ qhawariychu ’ saqemusqaykita
25 PÁGINA • 119, 17 TAKIKUNA
KAYKUNAMANTAN WILLASHAN:
1, 2 YACHACHIKUYKUNA 10 - 19 PAGINAKAMA
Pantasqa yachachikuymi espiritualpi puñuchishan millonninpi runakunata.
Kay iskaynin estudiopin yachasun imanaqtinmi usqhaylla rikch’achinanchis kashan imaynatan chayta ruwana.
Chaymantapas, yachallasuntaq imaynatan makilla kashasunman, ima ninanmi usqhaylla predicay chaykunamanta.
3 YACHACHIKUY 20 - 24 PAGINAKAMA
Apóstol Pedron qelqarqan akllasqa cristianokuna “mana kuyuriq suyakuyniyoq ” kanankupaq.
¿Imaynan chay, imaynatan tupan ‘ wak ovejakunawan ’?
Kay estudion yanapawasun chay suyakuyninchista kusikuywan tukuy sonqowan suyakushanallapaq.
4 YACHACHIKUY 25 - 29 PAGINAKAMA
Huk kutinmi Jesús khaynata nirqan: “Lotpa warminta imachus sucedesqanta yuyariychis ”, nispa.
¿Imatan nisharqan chaywan?
Kinsa ruwaykunapin chay nisqanta kasukunanchis.
¿Imallapipas kallpachakunanchisraqchu kashan?
3 ¡‘ Wiñaypaq kusikuymi paña ladoykipi kayqa ’!
7 ¿Imaynatan hukkunata aconsejanki?
30 Leeqkunaq tapukusqan
32 “¿Fotota horqomuwankikumanchu? ”
TAPANPI KAQ: Malaui nacionpi askha Testigo wayna - sipaskunan compañeronkuman allin yachachikuykunata willanku Los jóvenes preguntan libroq yanapayninwan
HUÑUNAKUNAPAQ WASIKUNA RUWAKUSQAN
1998 watamantapacha 1.031
Willakun: Lois Didur
Llapanchismi ima decidisqanchismantapas hayk’aqllapas pesapakurqanchis, ñoqan ichaqa mana ñakapakurqanichu. 50 wata masñan tukuy tiempoywan Diosta servishani, manataqmi ima mana allinpas karqanchu Diospa paña ladonpi kanaypaq decidikusqay hawa.
Willasayki imarayku chhayna kasqanmanta.
1939 watapin nacerqani, tawa ñañaywan huk turaypiwanmi wiñarqayku Saskatchewan (Canadá) llaqtaq qayllallanpi.
Kusisqan granjapi tiyarqayku.
Huk p’unchaymi Testigokuna taytayman visitamurqanku, ñoqataq tapurqani: “Iman Diospa sutin ”, nispa.
Salmo 83: 18 textowan Diospa sutinta yachachiwaqtinkun ñoqaqa astawan yachayta munarqani Diosmanta Simin Qelqamantapas.
Chay tiempopiqa, granjakunaq kasqanpi tiyaq wawakunaqa yaqa 13 watayoq kanankukaman llapanku huk aulallapi estudiaqku.
Chaypaqqa karutan riqku caballopi otaq chakipi.
Chaypi tiyaq familiakunan profesorman alojamientota mikhunanpaqpas qoqku.
Huk kutinmi John Didur sutiyoq profesorñataq hamurqan, chay watan wasiykupi alojakunan karqan.
Chay wayna Bibliapi anchata interesakusqantaqa manan yacharqanichu.
Huk kutinmi comunismo kayta socialismo kayta taytay hina defendesharqani, chaymi John munayllata niwarqan: “Manan mayqen runaqpas derechon kanchu runamasinta gobiernananpaq.
Aswanpas Diosllan ”, nispa.
Chay nisqanta uyarispan astawan yachayta munarqani.
Payqa 1931 watapin nacesqa, chaymi uyarisqa guerramanta llakikuykunata. 1950 watapi Corea nacionpi guerra qallariqtinmi, askha religioso umallikunata tapusqa imarayku guerraman chhaqrukusqankumanta.
Llapankun kutichisqaku: “Cristianokunaq arma hap’iyninqa manan imananpaschu ”, nispa.
Qhepamanmi kaqllatataq Testigokunata tapusqa, hinan Bibliawan kutichisqaku ñawpaq cristianokuna maqanakuyta imayna qhawarisqankuta.
Johnmi 1955 watapi bautizakurqan, ñoqataq qhepa watata.
Iskayniykupas Jehová Diostan tukuy kallpaykuwan serviyta munarqayku (Sal.
37: 3, 4). 1957 watapin julio killapi casarakurqayku.
Askha kutipin casarakusqayku p’unchay hatun huñunakuywan tuparqan.
Anchatan kusikurqayku casarakuyta respetaq waranqanpi runakunawan huñukuspa. 1958 watapin asamblea internacionalman chay kutillapiraq rirqayku.
Phisqan huk carropi rirqayku Saskatchewan llaqtamanta Nueva Yorkkama.
Huk semanan viajarqayku tutapitaq huk karpallapi kaq kayku.
¡Ancha kusikunapaqmi karqan! Hukmantan tuparqayku Bethlehem (Pensilvania) llaqtapi reqsinakusqayku hermanowan, paymi invitawarqanku último tuta wasinpi qhepakunaykupaq.
Chhayna sumaq sonqo kasqankuraykun limpio allin allichasqa Nueva Yorkman chayarqayku.
Chay asamblean astawan yachachiwarqanku Diosta serviy may allinpuni kasqanta.
Salmistan nirqan: “Wiñaypaq kusikuymi paña ladoykipiqa kan ”, nispa (Sal.
16: 11).
1959 watapin precursorña karqayku, tiyarqaykutaqmi moqo patapi huk huch’uy remolque wasipi, Saskatchewanpi.
Chaymantan rikukuq mana tukurikuq hatun pampa, chaypin predicaq kayku.
Huk p’unchaymi sucursalmanta huk carta chayamurqan.
Phawayllan Johnta maskharqani, payqa tractortan allichasharqan.
Red Lake (Ontario) llaqtapi precursor especial kanaykupaqmi chay carta kasqa.
Manan yacharqaykuchu maypi chay llaqta kasqanta, chaymi usqhaylla mapapi maskharqayku.
¡Hukniraymi karqan tiyasqayku llaqtamantaqa!
Chaypiqa hatun bosquekunan karqan, qori minaq qayllanpi tarikuq huch’uy llaqtachakunayoq.
Ñawpaq p’unchaymi alojamientota maskhasharqayku, huk sipaschan wasi - masinwan rimasqaykuta uyariwasqaku.
Payqa phawayllan mamitanman willaramusqa, chaymi wasinkupi chay tutata alojawarqanku.
Camaqa kasqa wasiq pachanpin, chaymi ñoqapaqqa huk t’oqo hina karqan.
Paqaristinmi iskay cuartokunayoq maderamanta ch’usaq wasita tarirqayku, q’oñikunapaq q’onchallan karqan, manan pila ununpas karqanchu.
Utilizasqa kaqkunata vendeq tiendamantan wakin cosaskunata rantirqayku, chaykunallatataqmi necesitarqayku.
Aswan cercallanpi kaq iñiq t’aqaqa karqan 200 kilómetro karupin.
Chay minapi askha llank’aqkunan Europa ladomanta kaqku, chaymi rimasqanku simipi Bibliata mañakuwaqku.
Pisi tiempollapin 30 runakunaman estudio qosqayku iñiyninkupi allinta wiñasharqanku, soqta killa qhepamanqa huch’uy iñiq t’aqan kapurqan.
Huk kutinmi Bibliata estudiaq señoraq qosan telefonopi waqyarqan sacerdoten hamunanpaq, chhaynapi señoranta “yuyaymanachinapaq ”.
Chaypin sacerdote niwarqanku: “Trinidadmanta hukkunamantawanmi yachachinaykichis ”, nispa.
Hinan chay señoraqa católico Biblianta horqospa nirqan chaypi qhawachinanpaq.
Chay curan ichaqa Bibliata wikch’urqan huk lado mesa pataman, nirqantaq: “Manan necesariochu chayta yachachinayqa ”, nispa.
Lloqsipuspan ucraniano simipi niwarqanku: “Hayt’aspan qarqonasuykichis, mana hayk’aq kutimunaykichispaq ”, nispa.
Chay curaqa manan yacharqanchu John ucraniano simi yachasqanta.
Pisi tiempollamantan Red Lake llaqtamanta ripurqayku, Johntan preparananku karqan iñiq t’aqakuna watukuq kananpaq.
Ichaqa huk wata qhepaman, hatun huñunakuypi bautizakuqkunapaq John discursota qoshaqtinmi, ¡chay señoraq qosanpas bautizakuqkunaq kasqanpi kasharqan!
Yaqachus hina, chay sacerdoteq ruwasqan kallpacharqan payllamanta Bibliata t’aqwinanpaq.
IÑIQ T’AQAKUNA WATUKUQ KASQAY
Iñiq t’aqakuna watukuq kaspaykuqa askha cristianokunaq wasinpin alojakuq kayku.
Paykunawanmi amigota armarqayku.
Huk kutinmi yuyaq hermanaq wasinpi qhepakurqayku, mana calefaccionllayoq altos wasinpi.
Chiri tiempon karqan, hermanaqa sapa tutamantanmi mana reparachikuspalla cuartoykuman haykumuq huk estufata hap’ichiq.
Chaymantataq maqchikunaykupaq kutimuq lavadorpi q’oñi ununtin.
Askhatan yacharqani llamp’u sonqo, allin runa kasqanmanta.
Chay asignacionniykuqa astawanmi Diosman asuykachiwarqanku.
Alberta llaqtapi iñiq t’aqata watukuspaqa rinallaykutaqmi karqan minakunaq kasqanpi karu llaqtata, chaypin huk hermanalla tiyaq.
¿Imaynatan organización qhawarirqan?
Sapa soqta killan avionpi riq kayku, huk semanan chay hermanawan predicacionpi huñunakuypipas kamuq kayku, imaynan huk hatun llaqtapi iñiq t’aqata watukuspa ruwaq kayku hinata.
Chaymi yuyarichiwaqku ovejachankunata Jehová ancha munakuywan cuidasqanta.
Alojawasqanku familiakunawanqa manan qonqanakurqaykuchu.
Chaymi yuyarichiwan huk color - color cajapi cartakunata John regalawasqanta.
Anchatan gustawarqanku hermanokunawan cartapi waturinakuyqa, chay color - color cajataqa qorita hinan kunankamapas waqaychashani.
Toronto llaqtapi iñiq t’aqakunata watukushaqtiykun, Canadá sucursalmanta huk hermano waqyamuwaspanku tapuwarqanku Betelman riyta munaykumanchus chayta.
Atikuqtinqa paqaristillan kutichinaykutan munarqan, chhaynataqmi karqan.
BETELPI SERVIYKU
Dios serviyniykupin rikurqayku paypa paña ladonpi kayqa, kusikunapaq kasqanta.
Chhaynallataqmi karqan 1977 watapi Betelman chayaqtiykupas.
Wakin akllasqa cristianokunawan servispaqa manan imayna kasqallankutachu rikurqayku, aswanpas Diospa Siminta anchata valorasqankutawanmi.
Betelpi kayqa ancha munaymi karqan.
P’achaykutapas roperopin waqaycharqayku manañan maletapichu, huk iñiq t’aqapitaq karqayku.
Sapa p’unchay ruwasqaymantapas, visitamuqkunaman Betelta reqsichiymi anchata gustawaq.
Chaypi llank’akusqanmantan willaq kani imaymana rimasqankutataq uyariq kani, tapukuyninkutapas kutichiqmi kani.
Watakunaqa ratullan pasarqan, 1997 watapin Johnta invitarqanku Patterson (Nueva York) llaqtapi Escuela para Miembros de Comités de Sucursal nisqaman.
Chay qhepallamanmi Ucrania nacionman ripunaykupaq tapuwarqanku, kallpachawarqankutaqmi Diosmanta mañakuspa allinta piensaykunaykupaq.
Ñoqaykuqa kasqan tutan yacharqaykuña “arí ” ninaykuta.
UCRANIA NACIONMAN RIYKU
1992 watapi San Petersburgo (Rusia) llaqtapi, hinallataq 1993 watapi Kiev (Ucrania) llaqtapi asamblea internacional nisqakunaman rirqayku.
Europa orientalmanta cristianokunawanqa chay kutipin reqsinakurqayku.
Mosoq wasiykuqa karqan Lviv (Ucrania) llaqtapin, antiguo wasiq altosninpi.
Ventanakunamantan rikukuq huk jardinniyoq patio, askha wallpakunantin puka gallopas.
Saskatchewan granjaykupipas kashaykuman hinan karqan.
Sapa tutamantanmi 12 chaypi tiyaqkuna chawpi llaqtanta riq kayku Betelpi llank’aq.
¿Imaynan sientekurqayku Ucraniapi?
Ancha kusikunapaqmi karqan hunt’aq sonqo hermanokunawan Diosta serviyqa, paykunan autoridadkunaq hark’asqan, carcelpi wisq’asqa ima karqanku.
Diospaq hunt’aq kasqankumanta felicitaqtiykun niqku: “Jehová Dios raykun aguantarqayku ”, nispa.
Manan hayk’aqpas qonqasqaqa sientekuqkuchu.
Kunanpas, allin runa kasqankumanta agradecekuqtiykiqa ninkumanmi: “Diosman graciastaqa qoy ”, nispa. Chhaynatan rikuchinku llapa allin kaqkuna Diosmanta hamusqanta.
Ucrania nacionpiqa askha hermanokunan huk hora otaq masraq chakipi huñunakuyman rinku.
Chhaynapin tiempo kan paykuna pura kallpachanakunankupaq.
Lviv llaqtapiqa 50 más iñiq t’aqakunan kan, 21 iñiq t’aqakunan askha salonkunaq kasqanpi huñunakunku.
Domingo punchaypiqa may munaymi mana tukurikuspa Testigokunaq chayamusqanta rikuy.
Chhayna munakuq yanapakuq hermanokunawanqa wasiykupi hinan sientekurqayku.
Anchatan ñoqawan pacienciakunku manaña faciltachu ucraniano simita entiendeqtiypas.
Uyankupipas rikukuqmi sumaq sonqo kasqanku.
2003 watapi Kiev estadiopi asamblea internacional ruwakusqanpin rikurqani Diospa siervonkuna ukhupi confianza kasqanta.
Tunelninta puriq trenpa kasqanpi kashaqtiykun huk sipascha asuykamuwaspanku susiyllawan niwarqanku: “Manan abuelitay kapunchu, chinkarichinin ”, nispa.
Solapaykuta rikuspan payqa yachasqa Testigo kasqaykuta, manan manchakurqanchu nitaq waqarqanchu.
Watukuq umallipa esposanmi ñoqaykuwan kasharqan, chaymi aparqan Departamento de Objetos Perdidos nisqaman, chaypin abuelanta taripurqan.
Waranqanpi runakuna ukhupi tarikushaspa chay sipascha Jehová Diopi confiasqanmi admirachiwarqan.
2001 mayo killapin, Ucrania nacionman hamurqanku askha paiskunamanta mosoq sucursalpa dedicacionninman.
Domingo tutamantanta estadiopi discurso especial tukuytataq askha testigokuna carreteranta chakillapi Betel wasiman visitamurqanku.
¡Mana qonqanapaqmi chay rikusqaykuqa!
Kusikurqanin chay hermanokuna munayllata ordenpi hamusqankuta rikuspay.
Chaypin astawanqa yacharqani Dios serviyqa ancha kusikunapaq kasqanta.
LLAKIKUYPI TARIKURQANI
Johnpin cáncer onqoyta tarirqanku 2004 watapi, chaymi Canadá llaqtaman kutipurqayku hampichikamunanpaq.
Ñawpaq quimioterapia tratamientotaqa ñak’aymi aguantarqan, chaymi askha semanakuna makilla cuidarqanku.
Yuyayninman kutispaqa manan rimayta atirqanchu, ichaqa ñawillanwanmi rikuchirqan visitamuqninkuna munakusqanta.
Payqa manan qhaliyarqanpunichu, chay wata tukuytan wañupurqan.
Chay hawan ch’usaq sonqo qheparqani, paywanmi Jehová Diosta kusisqa sevirqayku.
Chhaynapi tarikuspa, ¿imatan ruwayman?
Ucrania nacionman kutipunaypaqmi decidikurqani, ancha munakuywanmi Betelpi kaq hermanokuna tratawarqanku, hinallataq iñiq t’aqapipas, chaytan anchata agradecekuni.
Johnwan ñoqawanqa manan huk p’unchayllapas pesapakurqaykuchu decisionkuna ruwasqaykumanta.
Kusisqan kawsarqayku, askha amigokunayoqtaq karqaykupas.
Ñoqaqa askhataraqmi yachanay Diospa sumaq sonqo kasqanmanta, paytan wiñaypaq servishallasaq, cheqaqtapunin paña ladonpi kayqa ancha kusikunapaq.
[6 paginapi willakuy]
“Manan huk p’unchayllapas pesapakurqaykuchu decisionkuna ruwasqaykumanta ”
[3 paginapi foto]
Johnwan casarakusqay
[4 paginapi foto]
Precursora especial kasqay Red Lake (Ontario) llaqtapi
[5 paginapi foto]
Johnwan Ucraniapi, 2002
¿Imaynatan hukkunata aconsejanki?
¿Hayk’aqllapas mañakurqasunkikuchu consejota?, yaqapaschá khaynata tapurqasunkiku: “¿Imatan ruwanay? ”,“ ¿Chay fiestaman riymanchu? ”, “¿Chay profesionta estudiaymanchu? ”,“ ¿Rimanakuymanchu chay personawan lloqsinaykupaq? ”, nispa.
Yaqapaschá pipas yanapayniykita munanman imata decidinanpaqpas, amigonkunawan familianwan astawanqa Dioswan ima kawsayninpi afectaqtin.
¿Imaynatan kutichinki?
¿Imatan ruwanki pimanpas consejota qospa?
Imaynaña chay probleman kanman chaypas, Proverbios 15: 28 texton aconsejawanchis: “Chanin runaqa allintan yuyaykun kutichinanpaq ”, nispa.
Kunanqa rikusunchis Bibliamanta pisqa yachachikuykunata consejota qonapaq.
1 Allinta yachay imaynachus kasqanta.
“Manaraq allinta uyarishaspa simita kutichiqqa mana yuyayniyoqmi. ” (PRO.
18: 13.)
Allin consejota qonapaqqa, yachananchismi imaynapi tarikushasqanta, imayna yuyaykusqantapas.
Huk rikch’anachiypi yachasun: sichus pipas telefonopi waqyamusunkiman wasiykiman imaynata chayamunanpaq chayqa.
¿Imatan yachanayki yanapanaykipaq? ¿Niwaqchu mayninta hamunanpaq maypi tarikusqanta mana yachashaspa?
Manan riki.
Chhaynallataqmi, pimanpas allin consejota qonapaqqa ñawpaqta yachananchis “maypi tarikusqanta ”, otaq imayna kashasqanta imayna yuyaykusqantapas.
¿Imatawanraqmi yachananchis?
Situacionninta mana allinta yachaspaqa, yaqapaschá consejota qospa astawan pantachipuwaq chay runata.
Averiguay yachachikuykuna maskhasqanmanta.
Chaymantapas, consejo mañakuqtan kaykunata tapusunman: “¿Bibliapi ima kamachikuykunan yanapasunkiman situacionniykipi?
¿Imakunapin allin imakunapitaqmi mana allin kanman chaykuna yuyaykusqaykimanta?
¿Ñachu qelqakunapi yanapayta maskharqankiña?
¿Imaynatan yanaparqasunkiku umalliqkuna, tayta - mamayki Bibliamanta yachachiqniykipas? ”, nispa.
Chay tapuykunaman imayna kutichisqanwanmi yachanki sasachakuyninta allichananpaq may tukuy kallpachakusqanta, ima yanapaykunaña chaskisqantapas.
Chaymantapas, reparankin sichus uyariy munasqallanta ninankupaq consejota mañakushan chayta.
2 Ama usqhaylla kutichiychu.
“LLapaykichis usqhaylla uyariq kaychis, ichaqa allin yuyaywan rimaychis. ”
Allintaña kutichiyta munashanchis chaypas, mayninpiqa manan allinchu kanman mana allinta t’aqwirishaspa usqhaylla kutichiyqa.
Proverbios 29: 20 texton nin: “¿Rikurqankichu hawan - ukhun rimaq runata?
Mana yuyayniyoq runamantan aswan suyakuy kan, manataq hawan - ukhun rimaq runamantaqa ”.
Tiempota hap’ispa qhawariy aconsejanaykipaq yuyaykusqaykikuna Bibliaq nisqanman hinachus kashan chaypi.
Tapukuy: “¿Consejo qosqaykunapi ‘ kay pacha espirituchu ’ kashanman, hinallataq imayna yuyaykusqanpas? ”, nispa.
Ichaqa yuyariy, manan yanapayta munaspa niyllachu.
Apóstol Pedron Jesuspa sasa kamachikuy hunt’ananta yacharuspa nirqan: “Señor, amapuni Diospas munachunchu chay hina sucedenasuykitaqa ”, nispa.
Chay kutichisqanmi yachachiwanchis, allin sonqoyoq runapas mana rimayninta cuidakuqtinqa, ‘ manan Dios hinachu yuyaykunman, aswanpas runa hinallan ’.
¡Allinpunin manaraq rimashaspa piensayqa!
Ama qonqasunchu, experiencianchisqa Diospa yachayninmanta aswan pisi kasqanta (Job 38: 1 - 4; Pro.
11: 2).
3 Bibliaq nisqanman hina yanapay.
“Manan ñoqa kikillaymantachu ruwani, aswanpas Yayaq yachachiwasqallantan willaykichis. ”
¿Tapukuqta niwaqchu: “Qan kaspayqa kaytan ruwayman, nispa?
Problemanta allichanapaq sut’iña imata ruwananpas kashanman chaypas, allinmi kanman Jesús hina k’umuykukuq kay.
Payqa runamantapas aswan yachayniyoq aswan experienciayoqmi karqan, chaywanpas nirqanmi: “Manan ñoqaqa kikillaymantachu rimani, aswanpas kachamuwaqniy Yayan kamachiwarqan imaynatachus rimanayta imatachus ninaytapas ”, nispa.
Jesusqa Taytanpa munayninman hinan aconsejarqan yachachirqanpas.
Ejemplopaq, Lucas 22: 49 texton willan Jesusta hap’inankupaqña kashaqtinku apostolninkuna maqanakunankupaq tapusqankumanta.
Huk apostolninqa espadantaraqmi horqokurqan.
Mateo 26: 52 - 54 textopi kaqllamantataq willasqanpin rikunchis, Jesusqa chhaynapiña tarikushaspapas Diospa munayninmanta apostolninkunawan yuyaymanananpaq tiempo t’aqasqanta.
Jesusqa yacharqanmi Génesis 9: 6 textoq nisqanta, Salmos 22, Isaías 53 profeciakunatapas. Chayraykun allin consejokunata qorqan, chhaynapin runakunaq kawsayninta salvarqan Diostapas kusichirqan.
4 Qelqanchiskunata utilizay.
“Allin yuyayniyoq hunt’aq kamachi hina kaychis. Paytan patronninqa wasinpi kaqkunata kamachinanpaq churarqan, tiempollanpi kamachinkunaman mikhunatapas qonanpaqwan. ”
Jesusmi churarqan allin yuyayniyoq hunt’aq kamachi paykunata, espiritual mikhuna necesitasqanchista qowananchispaq.
Sichus qowaq consejota importante asuntomanta chay, ¿ñawpaqtachu Bibliapi huk publicacionkunapipas investiganki?
Índice de las publicaciones Watch Tower, hinallataq Watchtower Library, * chaykunapin imaymana allin yachachikuykuna tarikun, chaymi t’aqwinapuni.
Chay temakunan consejo maskhaqkunata yanapan.
¿Hukkunata yachachiwaqchu Bibliaq nisqanta chaypi maskhanankupaq, hinaspa Diospa Simin Qelqaq nisqanpi yuyaykunankupaq?
Imaynan mapa huk runata yanapanman maypi kasqanta yachananpaq, hinallataq chayanan llaqtaman rinanpaq; chay hinallataqmi t’aqwinapaq yanapaykunapas rikuchisunkiman imaynapi tarikusqaykita, imaynatachus kawsayman apaq ñanninta puriwaq chaytapas.
Askha umalliqkunan publicadorkunata yachachinku Índice otaq Watchtower Library, nisqapi maskhanankupaq.
Chhaynapin hermanokunaqa mana tapukuyninkuman kutichiyllatachu yachanqaku, aswanpas sapa kutillan investiganqaku astawanqa Diospa yachachiyninpi confiaspanku. chhaynapi, ‘ yuyayninkupi allinkaqta mana allinkaqta reparayta yachanku ’.
5 Ama hukpa rantinpi decidiychu.
“Sapankan ruwananchistaqa hunt’ananchispuni. ”
Imaynaña kaqtinpas, sapankan decidinan ima consejota kasukunanpaqpas.
Jehová Diosmi sapankamanpas qowarqanchis ñoqallanchismanta kamachikuyninkunata kasukunapaq otaq mana kasukunapaqpas (Deu.
30: 19, 20). Mayninpiqa askha yanapaykunan Bibliapi tarikun, ichaqa paymi decidinan mayqentapas akllakunanpaq.
Ima asuntochus kasqanman hina chaymantapas hayk’a watanpi kasqanman hinan tapukuwaq: “¿Ñoqachu chay sasachakuyninpi yanapanay? ”, nispa.
Wakin asuntokunataqa umalliqkunan yanapanan, wayna - sipaskunatataq tayta - mamanku.
CD - ROM Watchtower Library nisqa discoqa 39 simikunapin kashan.
Chaymantapas, Índice de las publicaciones Watch Tower nisqa libron 45 simikunapi kashan.
[8 paginapi foto recuadropiwan]
¿Imakunamantan Familiantin Diosta Yupaychana Ch’isipi yachawaq?
Allinmi kanman chayllaraq tapuy ruwawasqanchiskunamanta maskhay.
¿Maskhawaqchu qelqakunapi Bibliapi textokunatapas tapukuyninkunata kutichinaykipaq?
Sichus huk iñiqmasi tapusunkiman casarakuy munasqan runawan lloqsinanpaq chay, ¿imatan ruwawaq?
Ñawpaqtaqa maskhawaqmi Índice otaq Watchtower Library nisqapi “Concertar citas ” otaq“ Matrimonio ” nisqa temakunata.
Chaypin yachay munasqayki temakunata qhawanayki, chaymantapas “Véase también ”, nisqa tema kaqtinqa qhawallawaqtaqmi, chaymi yanapasunkiman astawan entiendenaykipaq.
[9 paginapi recuadro]
Jehová Dios yanapakuykunata llaqtanwan qowasqanchismi yanapawanchis allin consejokunata chaskinanchispaq qonanchispaqpas.
Eclesiastés 12: 11 niwanchis: “Yachayniyoqkunaq siminqa t’urpukuq hinan, huk michiqpa uywakunata watananpaq allin takasqa takarpukuna hinan ”, nispa.
Llank’aq wakakunata qatispa filochasqa k’aspiwan ‘ t’urpuy hinan ’, munakuywan allin yuyaywan qosqa consejokunaqa pi runatapas cheqaq ñanninta purichin.
‘ Takasqa takarpukunaqa ’ allintan imatapas hap’in.
Chhaynallataqmi allin consejokunapas thak kayta qon.
Yachayniyoqkunaqa qelqakunata estudiaspan kusikuyta tarinku, chaypin kashan ch’ullalla ‘ michiqninchis ’ Jehová Diospa yachaynin.
Chay Michiqpa yuyaychasqankunata consejota qospa rimasun.
Ancha kusikunapaqmi hukkunata uyariyqa, atisqanchisman hina consejota qoypas.
Chaykuna Bibliaq nisqanman hina kaspaqa, allin consejokunan kanqa, chaskikuqpa wiñay allinninpaqtaq kanqa.
Runakunata yanapasun ‘ puñuymanta rikch’arinankupaq ’
‘ Ima tiempopichus kasqaykichista reparaspa, puñuymanta rikch’ariychis. ’
¿Imaraykun cristianokuna espiritualpi rikch’ashaqlla kananku?
¿Imaraykun predicaspa makilla uyariq, allin reparaq kananchis?
¿Imaraykun sumaqllata respetowan rimananchis predicaspa?
1, 2.
¿Ima puñuymantan askha runakuna rikch’arinanku kashan?
SAPA watanmi waranqanpi runakuna carrota manejaspa aytimasqankurayku otaq puñurapusqankurayku wañunku.
Wakintaq llank’anankumanta qarqochikunku tiempokama puñuspa tardeta chayasqankurayku otaq llank’anankupi puñusqankurayku.
Espiritualpi puñuyqa chaykunamanta aswan mana allinraqmi.
Biblia nin: “Kusisamiyoqmi makilla suyashaqqa ”, nispa.
Jehová Diospa p’unchaynin asuykamuqtinmi runakunaqa astawanraq espiritualpi puñushanku.
Chayraykun religioso umalliqkunapas misk’i puñushaqwan qatikuqninkunata rikch’anachinku.
¿Iman espiritualpi puñuy?
¿Imaraykun cheqaq cristianokuna rikch’asqalla kananku?
¿Imaynatan runamasinchista yanapasunman espiritual puñuymanta rikch’arinankupaq?
¿IMAN ESPIRITUAL PUÑUY?
¿Imaynatan kawsanku espiritualpi puñuqkuna?
Puñuspaqa manan imatapas ruwanchischu.
Espiritualpi puñuqkunan ichaqa yaqapaschá imaymana ruwaypi kashanku, manataq espiritual kaqkunapichu.
Imaymanapi afanakuspan kawsanku, imaymana kusikuykunapi purispa, allin reqsisqa kayta otaq qhapaq kayta maskhaspa.
Chaykunapi purispan espiritualpi necesitasqankuta mana hunt’ankuchu.
Espiritualpi rikch’ashaqlla kaqkunan ichaqa yachanku tukukuy ‘ p’unchaykunapi ’ kawsasqanchista, chayraykun tukuy tiemponkuwan Diospa munayninta ruwanku.
¿Imaynatan qhawarinanchis “ama wakinkuna hinaqa puñusunchischu ” nisqa yuyaychayta?
(Leey 1 Tesalonicenses 5: 4 - 8.)
Kay versiculokunapin apóstol Pablo cristianokunata kallpachan ama hukkuna hina puñunankupaq.
Yaqapaschá chay sucedewasunman Diospa kamachikuyninkunata mana kasukuqtinchis.
Chaymantapas puñushallasunmantaqmi pisillamanta Dios kay millay pacha chinkachinanmanta willakuyta mana reparaspa.
Chayraykun chhayna yuyaykuymanta chhayna kawsaymantapas cuidakunanchis.
¿Imaynata runakunaq yuyaykusqanmi rikuchin espiritual puñuypi kasqankuta?
Wakin runakunaqa yuyaykunkun ima ruwasqankumantapas Diosman mana cuenta qonankuta (Sal.
53: 1). Wakinpaqqa Diosqa manan runakunapi interesakunchu chaymi paykunapas Diospi mana interesakunkuchu.
Chaymantapas, “Diospa amigon kanapaqqa mayqen religionpipas kasunmanmi ”, nispa niq runakunaqa kanpunin.
Chhaynata yuyaykuqkunaqa espiritual misk’i puñuypin kashanku.
¿Imaynatan yanapasunman rikch’arinankupaq?
ÑOQANCHISMI RIKCH’ASQA KANANCHIS
¿Imaraykun huk cristiano kallpachakunan espiritualpi rikch’asqalla kananpaq?
Hukkunata rikch’achinapaqqa ñoqanchismi rikch’asqa kananchis.
¿Imaynataq chayri?
Bibliaqa espiritualpi puñuytan tupachin ‘ tutayaqpi hina ruwaykunawan ’, chaykunaqa machay, qhelli huchapi kawsay, mana p’enqarikuspa kawsay, phiñakuy, envidiakuy iman (leey Romanos 13: 11 - 14).
Chhayna kawsaymanta karunchakuyqa sasan.
Sichus carrota manejaq rikch’asqalla kayta mana importantepaqchu qhawarin chayqa, wañuytapas tarinmanmi.
Espiritualpi puñuyqa wañuymanmi apawasunman, chaymi cristianokunaqa kallpachakunanchis rikch’asqalla kanapaq.
¿Iman sucedenman sichus predicasqanchis runakunata mana uyarikuqta hina qhawariqtinchis?
Yaqapaschá huk cristiano predicasqan territoriopi lliw runata manapas uyarikuyta munankumanchu hinata qhawarinman (Pro. 6: 10, 11).
Ninmanpaschá: “Manataq uyariyta munankuchu chayqa, ¿imapaqtaq kallpayta usuchiyman? ”, nispa.
Askha runakunan espiritual puñuypi kashanku, ichaqa ima yuyaykusqankupas tarikusqankupas cambianmanmi.
Askha runakunan puñuymanta rikch’arispa Bibliata estudiarqanku.
Paykunata yanapanapaqqa ñoqanchismi rikch’asqa kananchis, chaypaqmi sonqonkuman chayaqta hina predicanapaq kallpachakunanchis.
Chhaynaqa, espiritualpi rikch’asqa kayqa predicasqanchis ancha importante kasqanta yuyariymi.
¿IMARAYKUN PREDICASQANCHIS IMPORTANTE?
¿Imaraykun importante predicasqanchis?
Runakuna uyariwanchisña manaña chaypas, predicaspaqa Jehová Diostan hatunchanchis, chaymantapas Diospa munaynin hunt’akunanpaqmi ruwakushan.
Pisi tiempomantan Diosqa juzganqa allin willakuykuna mana uyarikuqkunata.
¿Imatan ñawpaqta qhawarinqa juzgananpaq? Predicasqanchista imayna uyarikusqanmantan.
‘ Chaninkunatapas mana chaninkunatapas wañusqankumantan Dios kawsarichimpunqa ’, chhaynaqa, predicayta yanqapaq qhawarispaqa pantashasunmanmi.
Biblian willan ‘ cabra ’ hina runakunaqa wiñaypaq wañunankupaq juzgasqa kanankuta.
Predicasqanchismi rikuchin khuyapayakuq Dios kasqanta, chaywanmi runakuna atinkuman kawsayninkuta cambiaspa “wiñay kawsayman ” aypayta.
Mana predicaqtinchis, ¿imaynatan uyarinkuman kawsayninkuta salvaq willakuyta?
¿Imaynatan predicasqanchis yanapawanchis ñoqanchistapas huk runakunatapas?
Predicasqanchisqa ñoqanchistapas yanapawanchismi (leey 1 Timoteo 4: 16).
Diosmanta, Gobiernonmantapas rimaspaqa repararqanchischá kaykunata: iñiyninchispas, Dios munakuyninchispas astawanmi yaparqan.
Chaymantapas yanapawarqanchismi allin cristiano kanapaq.
Predicaspa Dios sonqo kasqanchista rikuchispaqa anchatan kusikurqanchis.
Cheqaq kaqta runakunaman yachachispan askha cristianokuna rikurqanku, estudiantenkuq kawsayninta cambiananpaq Diospa espiritun yanapasqanta.
ALLIN REPARAQ KASUN
10, 11. a) ¿Imaynatan Jesuspas Pablopas rikuchirqanku allin reparaq kasqankuta b) ¿Imakunapin reparaq kananchis aswan allinta predicanapaq?
Predicasqanchista runakuna allinta uyarinankupaqqa imaymanatan ruwasunman.
Chaypaqmi Jesús hina allin reparaq kananchis.
Payqa mana huchayoq kasqanraykun repararqan huk fariseoq sonqonpi phiñakusqanta, huchallikuq warmiq cheqaqtapuni pesapakusqanta, huk viuda sonqomanta qoykukuq kasqantapas.
Chhaynapin sapanka runakunata yanaparqan Diosmanta yachanankupaq.
Ichaqa Diosta serviqkunaqa manan ch’uyaraqchu kananchis allin reparaq kanapaqqa.
Chaypaq yachasunchis apóstol Pablomanta, payqa runakuna imayna kasqanman hinan predicaq.
Jesús hina, Pablo hina allin reparaq kanapaq kallpachakuspaqa, predicaspan runakunaq sonqonman imayna chayayta yachasunchis.
Ejemplopaq, piwanpas rimaspaqa kallpachakunanchismi maymanta kasqanta, imapi interesakusqanta, familianpas imaynapi tarikusqanta reparanapaq.
Yaqapaschá qhawasunman imata chay ratopi ruwasqanta, hinaspataq sumaqllata rimasunman chay ruwasqanmanta.
¿Imaraykun wasin - wasinta rispa rimasqanchista qhawarinanchis?
Allinta reparaqqa manan imawanpas distraekunchu.
Predicaqmasinchiswan rimayqa allinmi.
Ichaqa yuyarinanchismi predicaspaqa runakunawan rimaq risqanchista (Ecl. 3: 1, 7).
Chhaynaqa, wasin - wasinta rispa rimasqanchisqa manan distraewananchischu predicananchista.
Runakunaman imachus willay munasqanchismanta rimaymi yanapawasun predicayman yuyayyninchista churanapaq.
Celularqa serviwanchismi predicaq lloqsiqtinchis, ichaqa runakunawan rimashaqtinchisqa manan distraewananchischu.
INTERESAKUSUN RUNAKUNAPI
13, 14. a) ¿Imaynatan yachasunman runakunaman imachus interesasqanta?
b) ¿Imatan ruwasunman predicasqanchispi runakuna interesakunankupaq?
Makilla kaspa predicaq cristianokunaqa allintan uyarinku runakunaq rimasqanta.
¿Imatan tapusunman imachus yuyaykusqankuta willawananchispaq?
¿Askha religionkunaq kasqan, tiyasqanpi mana chanin kawsay kasqan, mana allin kamachikuqkuna imachu llakichin?
Predicasqanchispi interesakunankupaqqa yaqapaschá rimasunman imayna kamasqa kasqanchismanta, Bibliapi yuyaychaykuna allinninchispaq kasqanmantapas.
Chaymantapas yaqa llapa runamanmi Diosmanta mañakuyqa interesan, wakin mana Diospi creeqkunamanpas.
Askhan tapukunku mañakusqankuta pillapas uyarinchus chayta, wakintaq: “¿Llapa runaq mañakusqantachu Dios uyarin? ”,“ ¿Imatan ruwayman mañakusqayta Dios uyarinanpaq? ”, nispa.
Runakunawan allinta parla tupachiytan yachasunman experienciayoq predicaqkunata qhawaspa.
Reparananchismi imatan ruwan ama nishuta uyariqkunata tapupayananpaq otaq kawsayninman mana chapukunanpaqpas.
¿Imaynatan rikuchin rimasqanpas uyanpas uyarikuq runapi interesakusqanta?
15: 13.)
SUMAQLLATA RIMAPAYASUN
¿Imaraykun sumaqllata rimananchis predicaspa?
¿Munasunmanchu misk’i puñuymanta apuraylla rikch’achiwananchista?
Askha runakunan chaywan phiñakunku, chaymi munayllata rikch’achina.
Chhaynallataqmi espiritual puñuymanta runakunata rikch’achiypas.
Sichus pipas phiñakunman wasinta visitaqtinchis chayqa, ¿imatan ruwasunman?
Kallpachakunanchismi imayna sientekusqanta entiendenapaq, sut’inta willawasqanchismantan agradecekunanchis, hinaspataq mana rimapakuspalla ripunanchis (Pro.
15: 1; 17: 14; 2 Tim. 2: 24). Yaqapaschá sumaqllata rimaqtinchisqa qhepa kaq Testigota uyarinqa.
16, 17.
¿Imaynatan allin yuyaywan rimasunman predicaspa?
Mayninpin runakuna niwanchis: “Gracias, manan munanichu, religionniyoqñan kani ” otaq“ manan interesawanchu ”, nispa.
Yaqapaschá paykunapaqqa aswan fácil chhaynata niy manaña predicananchispaq.
Ichaqa allin yuyaywan, sumaqllata, imachus interesakusqanmanta tapuqtinchisqa munanmanmi yachayta (leey Colosenses 4: 6).
Sichus predicaqtinchis niwasunman “ruwashanin ”, nispa chayqa, mayninpiqa aswan allinmi ripuy.
Ichaqa mayninpin atikusqanman hina allin chaninchasqata pisillata rimasunman.
Askha hermanokunan manaraq huk minutopi interesakunanpaq hina huk versiculota leenku, chaymantataq huk tapuyta saqenku.
Mayninpiqa ratulla sumaqta rimasqankun runaq sonqonman chayarqan, chhaynapin aswan unaytaraq parlarirqanku.
¿Chayta ruwasunmanchu atikusqanman hina?
Llank’asqanchispiqa huk runakunawanmi huñunakunchis.
Sichus allin preparasqa kasun chayqa, interesakunqakun willasqanchispi.
Askha cristianokunan qelqanchiskunata apanku bolsillonkupi otaq bolsonkupi.
Yaqapaschá ima textotapas umankupi hap’inku oportunidad kasqanman hina predicanankupaq.
Chaymantapas superintendente de servicio otaq precursorkunaq yanapaynintan mañakusunman.
FAMILIANCHISTA MUNAYLLATA RIKCH’ARICHISUN
¿Imaraykun mana pisipanachu familianchista yanapaspa?
Lliwmi munanchis familianchiskunapas allin yachachikuykuna uyarikunankuta (Jos.
2: 13; Hech. 10: 24, 48; 16: 31, 32).
Qallariypi mana uyariwaqtinchisqa yaqapaschá pisikallpayasunman, otaq nisunman: “Imata niqtiypas ruwaqtiypas manan cambianqachu ”, nispa.
Ichaqa imapas kanmanmi yuyaykusqanta cambiananpaq.
Yaqapaschá kunanqa aswan allinta yachachispa sonqonman chayasunman.
¿Imaraykun familianchiskunata sumaqllata rimapayananchis?
Familianchiskunataqa sumaqtan tratananchis.
Predicasqanchis runakunata hinan paykunatapas llamp’u sonqowan respetowan rimapayananchis.
Rikuchinanchismi cheqaq yachachikuy imayna yanapawasqanchista, chaypaqqa manan sapa kutiraqchu rimapayana.
Imaynamantapas reparachinanchismi Jehová Diosta servisqanchis kawsayninchista kusichisqanta allinninchispaq kasqantapas (Isa. 48: 17).
Reparanankun kawsayninchispi allin cristiano kasqanchista.
21, 22.
¿Ima experiencian rikuchin familianchista Diosmanta yachachispa mana sayk’unanchis kasqanta?
Qaynallan huk hermana qelqarqan: “Kallpachakurqanipunin 13 ñaña turaykunata rimaspapas ejemploywanpas predicanaypaq.
Sapa watanmi llapankuman qelqani.
Chaywanpas 30 wata masmi familiaypi sapallay Testigo karqani ”, nispa.
Chay hermanan nillantaq: “Huk kutinmi karupi tiyaq ñañayta telefonopi waqyarqani.
Willawarqanmi Bibliamanta yachachinanpaq pastorninta mañakusqanta, ichaqa manan hayk’aqpas yachachisqachu.
Ñoqa yachachinaypaq niqtiymi payqa niwarqan: ‘ Allinmi, ichaqa manan hayk’aqpas Testigoqa kasaqchu ’, nispa.
¿Imatapunin Biblia yachachin?, nisqa librota apachisqay qhepamanmi sapa pisi p’unchaykunamanta waqyaq kani.
Ichaqa manan chay librota leerqanchu, chaymi huk kuti nirqani leenanpaq, 15 minuto hinan leerqayku, chaymantapas maskharqaykun chaypi rikhuriq textokunata.
Qhepakunata waqyaqtiyqa 15 minuto mastan estudiayta munaq.
Chaymantaqa paymi waqyamuwaq estudianaykupaq, mayninpiqa manaraq puñusqaymanta sayarishaqtiy, p’unchaypi iskay kutita imaraq.
Qhepa watamanqa bautizakapurqanmi, huk wata qhepamantaq precursora karqan ”, nispa.
¿Imaraykun mana sayk’unanchischu espiritual puñuymanta runakuna rikch’achiyta?
Runakunata espiritual puñuymanta rikch’achinapaqqa kallpachakushanallanchismi.
Chaywanpas kashanraqmi allin sonqoyoq runakuna predicasqanchista uyariwananchispaq.
Sapa killanmi Jehová Diospa testigon kanankupaq 20.000 más runakuna bautizakunku.
Chhaynaqa allinta hap’ikusun Arquipo cristianota Pabloq yuyaychasqanta, nirqanmi: “Señorpa qosqasuyki llank’anataqa allintapuni hunt’ay ”, nispa.
Qatimuq estudion yanapawasun usqhaylla predicay imachus kasqanta entiendenapaq.
[13 paginapi recuadro]
RIKCH’ASQALLA KANAPAQ
▪ Astawan Diospa munayninta ruway
▪ Karunchakuy tutayaqpi hina ruwaykunamanta
▪ Espiritual puñuymanqa pipas urmayunmanmi
▪ Allin yuyaywan territoriokiypi runakunata qhawariy
▪ Hukniraykunamanta predicanaykipaq yuyaykuy
▪ Ama qonqaychu ancha importante predicay kasqanta
Predicacionta usqhaylla aparisun
“Diospa siminta [...] willallaypuni. ”
¿Imaraykun qallariy siglopi predicación urgente aparikunan karqan?
¿Imatan ruwasunman usqhaylla predicananchista ama qonqanapaq?
¿Imaraykun kunan astawanqa Reinomanta willakuyta urgente aparina?
1, 2.
Apóstol Pablo “Diospa Siminta [...] willallaypuni ” nisqanwan, ¿imatan nisharqan, ima tapukuykunan chaymanta kan?
RUNAKUNAQ kawsaynin salvaypi llank’aq runakunaqa, usqhayllan chayta hunt’anku.
Ejemplopaq, bomberokunaqa phawayllan rinku imapas pasarusqanmanta waqyamuqtinku, runakuna peligropi kashasqankurayku.
Jehová Diospa testigonkunaqa runakunatan yanapayta munanchis salvakunankupaq, chaymi usqhaylla predicación apariyta ancha importantepaq qhawarinchis.
Ichaqa manan kaqta mana kaqtachu chaytaqa ruwanchis, nitaq phaway - phawayllachu.
Apóstol Pablon nirqan: “Diospa siminta [...] willallaypuni ”, nispa.
Griego rimaypi “willallaypuni ” simiqa, imatapas usqhaylla otaq urgente ruwaymi.
Chhayna kaqtinqa, ¿imaynatan usqhaylla predicasunman?
¿Imaraykun chay llank’ayta urgente aparinanchis?
¿IMARAYKUN USQHAYLLA APARINA?
¿Ima kusikuymi otaq llakikuymi kanman predicasqanchiswan?
Sichus yuyaykusun predicasqanchiswan kusikuy kananpi otaq llakikuy kananpi chayqa, mana tiempota usuchispan usqhaylla predicayta munasun.
Diosmi Bibliapi prometen: “Huk huchasapa runatachus niyman: Cheqaqtapuni huchaykimanta wañunki, nispa, chay runataq hucha ruwayta saqepuspa allinkaqta chaninkaqtawan ruwapunman chayqa [...] kawsallanqapunin, ñawpaq millay hucha ruwasqankunapas manañan yuyarisqañachu kanqa ”, nispa (Eze.
33: 14 - 16).
Chaymantapas, Reinomanta predicaqmanmi kayta prometen: “Chayta ruwaspaqa qan kikiykitan qespichikunki, hinallataq uyariqniykikunatapas ”, nispa.
¿Imaraykun qallariy siglopi predicación urgente aparikunan karqan?
¿Imaraykun apóstol Pablo Timoteota kallpacharqan predicacionta usqhaylla aparinanpaq? Chayta yachanapaq ñawpaqta qhawarisun imamanta rimashasqanta.
Ninmi: “Diospa siminta willay, atikuqtinpas mana atikuqtinpas willallaypuni. Hinallataq tukuy pacienciawan yachachispa uyanchay, anyaykuy, kunaykuy.
Hamuq tiempo chayamuqtinmi cheqaq yachachikuyta mana uyariytapas munanqakuñachu, aswanmi yanqa uyariyllata munaq kaspanku paykunaqa munayninkuman hina askha yachachiqkunata huñunqaku, hinaspan cheqaq - kayta mana uyariyta munaspa cuentokunata uyarinqaku ”.
Jesusmi profetizarqan pantasqa yachachikuykuna rikhurimunanmanta.
Chay tiempo chayamushaqtinqa urgenten Timoteo Diospa siminta willanan karqan runakunaman cristianokunamanpas, chhaynapi mana pipas pantasqa yachachikuykunawan q’otuchikunanpaq.
Askha runaq kawsayninmi peligropi kasharqan.
¿Ima nisunmanmi kay tiempomanta?
5, 6.
¿Ima reqsisqa yachachikuykunan mast’arisqa kashan?
Kay tiempopiqa mast’arisqan kashan chay pantasqa yachachikuykuna.
¿Ima yachachikuykuna uyariytan runakuna munanku?
Askha llaqtakunapin evolución yachachikuy t’ikarishan.
Científico runakunaq nisqanwan tupachispaña yachachinku chaypas, religionpi creencia hinañan kashan.
¿Imarayku? Chay yachachikuyqa Diosmanta runakunamantapas imatachus piensasqankupin afectan.
¿Imaraykun waranqanpi runakuna uyarinku espiritualpi puñuchiq chhayna yachachikuykunata?
Iskaynin yachachikuypin kay willakuy kashan: “Manan pipas cuentata mañasunkichu, ima munasqaykitapas ruwawallaqmi ”, nisqa.
Chaytan runakuna uyariyta munanku (leey Salmo 10: 4).
Kallantaqmi hukniray rimaypas.
Iglesiaman riq wakin runakunaqa munankun yachachiqninku kay ninanta: “Imaynataña kawsanki chaypas, Diosqa munakusunkin ”, nispa.
Sacerdotekuna pastorkunapas runaq uyariy munasqantan rimanku ceremoniakuna, misakuna, fiestakuna imagenkuna ima Diospa bendicionnin chaskinankupaq kasqanta yachachispa.
¡Chay runakunaqa manan reparankuchu peligropi tarikushasqankuta! (Sal. 115: 4 - 8.)
Ichaqa yanapasunmanmi espiritual puñuymanta rikch’arinankupaq, chhaynapi Bibliamanta yachaspa Diospa Gobiernon apamusqan bendicionkunata chaskikunankupaq.
¿IMAN KAY TIEMPOPI USQHAYLLA PREDICAY?
¿Imaynatan rikuchinchis usqhaylla predicayta importantepaq qhawarisqanchista?
Huk allin doctorqa tukuy yuyaytan churanan llank’ayninman, runakunaq kawsaynin peligropi kasqanrayku.
Predicay aparisqanchispipas usqhaylla apariy importante kasqantan rikuchisunman chay ruwayman yuyayta churaspa.
Yaqapaschá piensarisunman ima temakunachus, tapuykunachus, otaq willakuychus runakunaman interesanman chaykunapi.
Hinaspapas, horarionchista allichakuspan uyarikuq runakunaman visitasunman.
¿Iman imatapas usqhaylla ruway?
Usqhaylla predicaq kasqanchisqa, imataraqchus ñawpaqta ruwasqanchispin rikukunqa (leey Génesis 19: 15).
Ejemplopaq, yaqapaschá doctorman risqayki qhepaman pay sut’ita nisunkiman: “Onqosqan kashanki, usqhayllan hampichikunayki, chayta ruwanaykipaqmi huk killalla plazo kashan ”, nispa.
Chayta yachaspaqa manachá phawayllachu lloqsiwaq imaynan bomberokuna imapas ruphashaqtin usqhaylla rinku hinata.
Aswanpas doctorpa nisqanta kasukuspan wasiykiman rispa allinta yuyaykuwaq imakunatachus ñawpaqta ruwanaykipi.
¿Imaraykun Pablo Efesopi predicacionta usqhaylla aparirqan?
Pablo usqhaylla predicayta importantepaq qhawarisqanqa, Efesopi umallikunaman qelqasqanpin sut’ita reparakun; chaypin willarqan Asia provinciapi predicasqanmanta (leey Hechos 20: 18 - 21).
Yaqachus hina, chayamusqan p’unchaymantapacha runakunata visitarqan wasin - wasinta predicaspa.
Chaymantapas, iskay watan “Tiranno sutiyoq runaq yachachinan wasipi sapa p’unchay ” yachachirqan.
Paypaq predicay urgente kasqanqa, sapa p’unchay ruwasqanpin rikukurqan.
Predicayta usqhaylla aparinapaq kamachikuyqa manan sayk’uchiwananchispaqchu.
Ichaqa predicayqa ñawpaqpin kawsayninchispi kanan.
¿Imaraykun kusikunchis ñawpaqpi Biblia estudiaqkuna predicayta usqhaylla aparisqankumanta?
1914 wata ñawpaqtaraqmi huk huch’uy grupo predicayta qallarirqanku, paykunaq ejemplonmi yanapawanchis usqhaylla predicay imachus kasqanta entiendenapaq.
Pisillaña karqanku chaypas, repararqankun urgente predicanankuta, chaymi tukuy sonqowan chay llank’ayta aparirqanku.
Discursokunatan publicarqanku 2000 más periodicokunapi, chaymantapas, a colorespin “Foto - Drama de la Creación ” nisqata, peliculapi hina presentarqanku.
Chhaynapin allin willakuykunata mast’arirqanku millonninpi runakunaman.
Sichus mana yuyaykunkumanchu karqan predicayta usqhaylla aparinankupi chayqa, ñoqanchisqa manapaschá Reinomanta willakuyta uyarisunmanchu karqan (leey Salmo 119: 60).
AMA QONQAYCHU USQHAYLLA APARINAYKITA
¿Imaraykun hukkuna qonqarqanku usqhayllapaq predicación apariyta?
Kay pachapi imaymana ruwaykunan hark’awasunman predicacionta importantepaq qhawarinanchista.
Saqraq kamachisqan pachaqa sapankaq allinnillanpi, yanqa kaqkunapi ima puriymanmi tanqawanchis.
Wakin cristianokunaqa qonqarqankun kay tiempopi predicación importante kasqanta.
Chaymi sucederqan qallariy siglopi Demas cristianota.
Pablota yanapaqña karqan chaypas, kay pachawanmi distraechikurqan.
Sasachakuy tiempopi Pablo tarikushaqtin yanapaspa kallpachananmantaqa saqerparirqanmi.
¿Ima llank’aypaqmi kunallanña tiempo kashan, imakunapaqmi tiempo kanqa wiñay kawsayniyoq kaqtinchis?
Usqhaylla predicación aparinanchista ama qonqanapaqqa, lliw cristianon kay kawsaypa ofrecesqan kaqkunapi puriymanta cuidakunanchis.
Kallpachakunan ‘ cheqaq kawsayman hap’ipakunapaq ’.
Yachasqanchis hina, Diospa Gobiernonpiqa wiñay kawsayniyoqmi kasun tukuy imatapas ruwanapaq.
Ichaqa runamasinchis Armagedonpi salvakunankupaq llank’ayqa manañan qhepamanqa aparikunqañachu.
Kunanqa cristianotaq kanchis chayqa, ¿imaynatan usqhaylla predicayta importantepaq qhawarisunman?
Yaqa llapa runakunataq espiritualpi puñushanku chayqa, ¿imatan ruwasunman predicayninchis urgente kasqanta ama qonqanapaq?
Yuyarinanchismi ñawpaqqa espiritualpi puñusqanchista, ichaqa huk p’unchaymi rikch’arichiwarqanchis.
Hinan Pabloq nisqan hina, Cristoq k’anchaynin ñawpanchispi k’ancharirqan.
Chaymi kunanqa hukkunaman k’anchariyta atinchis, chay ruwayqa ancha kusikunapaqmi (leey Efesios 5: 14).
Chayta nisqan qhepamanmi Pablo nirqan: “Allintapuni reparakuychis imaynatachus kawsashasqaykichista, ama mana yuyayniyoq hinaqa kawsaychischu, aswanpas yachayniyoq hinapuni kawsaychis.
Tiempotaqa ama usuchiychischu, kay p’unchaykuna mana allin kasqanrayku ”, nispa.
Tiempota mana usuchispan espiritual ruwaykunapi purinanchis, chhaynapin kay millay pachapi rikch’asqa kasun.
14, 15.
¿Imaraykun kunan astawanraq Reinomanta predicacionta urgente aparinanchis?
Ñawpaqpipas usqhayllan predicacionta aparikuq, kunanmi ichaqa astawanraq mana tiempota usuchinachu. 1914 watamantapachan sut’ita rikukurqan Diospa Siminpi kaq askha señalkuna.
Runaq kawsayninqa manan hayk’aqpas chhayna peligropi tarikurqanchu.
Chayllaraq ruwakuq acuerdokunawanpas qhapaq nacionkunapiqa yaqa 2.000 armas nucleares nisqan kashan, listollaña phatachinankupaq.
Autoridadkunan willanku chay bombakuna pachakninpi “chinkasqanta ”.
¿Terroristakunaq makinpichu yaqapas wakin kashanman?
Investigaq runakunaq nisqanman hina, pachantinpi runakunas chinkapunman huk terroristaq qallarichisqan guerrapi.
Ichaqa manan guerrallachu amenazan runakunaq kawsayninta.
Huk qelqakunan estudio aparisqankumanta willarqanku: “Kay XXI siglopiqa, clima cambiasqanmi astawanqa Hallp’antinpaq hatun peligro kashan ”, nispa (The Lancet hinallataq Londresmanta University College).
Chay informen nin: “Clima cambiasqanwanmi hamuq watakunapiqa yaqa llapa llaqtakuna afectasqa kanqaku, hinaspan waranqanpi runakunaq kawsaynin saludninkupas astawanraq peligropi tarikunqa ”, nispa.
Askha cheqaskunan afectasqa kanman lamar - qochaq yapakusqanwan, ch’akiriywan, lloqllakunawan, hatun wayrawan, onqoy mast’arikusqanwan ima; chaymantapas pisillaña qhepaq petróleo, mina hukkunatapas munaychakuymanta guerra kaqtin.
Arí, guerrakuna, terremotokuna lloqllakuna, hukkunapas kananmi runaq kawsayninta amenazan.
Wakin runaq piensasqanman hinaqa, pachantinta afectaq guerran qallarichinqa señalkunaq hunt’akuyninta.
Ichaqa yaqa llapa runan chay señal imachus kasqanta mana entiendenchu.
Chayqa unay watakunañan rikukushan, chaypin reparakun Cristo runakunawanña mana rikuylla kashasqanta, chhaynapi kay millay pacha tukukuyninmanña sispaykushasqanta.
Manan hayk’aqpas chay señalkunaqa kay tiempopi hina sut’ita hunt’akurqanchu.
Chhaynaqa, urgenten runakuna espiritualpi puñuyninkumanta rikch’arinanku, chaypaqmi predicasqanchis yanapanqa.
17, 18. a) ¿Imapaqmi kallpachawanchis kay ‘ tiempopi ’ kawsasqanchis?
b) ¿Iman runakunata kallpachanman Reinomanta willakuyta uyarikunankupaq?
Apóstol Pablo Roma cristianokunaman carta apachisqanqa kay tiempopin ñoqanchispaq aswan importante.
Kaytan nirqan: “Ima tiempopichus kasqaykichista reparaspa, puñuymanta rikch’arinaykichis tiempoñan.
Kunanqa iñisqaykichis tiempomanta aswan sispapiñan Diospa qespichinasuykichis tiempoqa kashan ”, nispa.
Tukukuy tiempopi señalkuna hunt’akusqanta rikuspan wakin runakunaqa Diosmanta yachayta necesitasqankuta reparanku. Hukkunataq chayta reparanku familiankupi imapas sucedeqtin, yaqapaschá onqosqa tarikuqtin, t’aqanakuy kaqtin, otaq munakusqanku runa wañupuqtin.
Wakin runakunataq gobiernokuna qolqemanta sasachakuyta mana atipasqanta, armas nucleares nisqakunata, maqanakuykunata, Hallp’a pacha qhellichasqa kasqanta ima rikuspa reparanku runakuna yanapay necesitasqankuta.
Servicionchista hunt’aspaqa chay runakuna yanapaytan atinchis.
KALLPACHAKURQANKU URGENTE KASQANRAYKU
19, 20.
Urgente predicanankurayku, ¿imatan askha cristianokuna ruwarqanku?
Predicacionta urgente apariy ancha importante kasqanraykun, askha cristianokuna kallpachakurqanku astawan predicanankupaq.
Ejemplopaq, Ecuador nacionmanta casado iñiqmasinchiskunan 2006 watapi huk p’unchay asambleapi uyarisqanku qhepaman, necesitasqallankuwan kawsayta yuyaykurqanku.
Kay tematan uyarirqanku: “Ñawiqa allinpuni kanan ”, nisqata. Huk listatan ruwarqanku mana necesitasqanku cosaskunamanta.
Kinsa killamantataq astakurqanku kinsa cuartoyoq wasimanta, huk cuartollayoqman. Wakin cosaskunatan venderqanku hinaspa manukusqankutapas pagapurqanku.
Estados Unidosmanta huk iñiqmasin qelqarqan: “2006 watapin esposaywan asambleaman rirqayku, 30 watan bautizasqa kasharqayku.
Wasiman carropi kutipushaspan parlarirqayku imaynatas necesitasqallaykuwan kawsaykuman chayta.
Kinsa hawapin wasiyku karqan, hallp’akunayoq, moderno carrokunayoq, huk lanchayoq, huk remolque wasiyoq iman karqayku.
Repararqaykun mana yuyayniyoq cristiano hina ruwasqaykuta, chaymi decidikurqayku tukuy tiempoykuwan servinaykupaq. 2008 watapin ususiyku hina precursor regular karqayku.
¡Anchatan kusikurqayku iñiqmasikunawan kuska llank’aspa!
Astawan predicaqkuna necesitakusqan llaqtakunapin servirqayku, Diospaq aswanta llank’aspataq astawan payman asuykurqayku.
Kusikunapaqmi Diospa Siminta uyarispa runakunaq entiendesqankuta rikuyqa, chaytan anchata valorayku ”, nispa.
¿Ima yachasqanchismi kallpachawanchis predicayta usqhaylla aparinapaq?
Pisillamantan kay millay pacha “hatun taripay p’unchaypi ” tarikunqa, chaypin ‘ Diosta mana manchakuq runakuna muchunqaku ’.
Diospa Siminmanta yachasqanchismi kallpachawanchis chay manchay ñak’ariy p’unchaymanta willamunapaq, chay qhepaman mosoq pacha kanantapas.
Manataqmi qonqanchischu allin willakuykunata runakunaman apariy urgente kasqanta.
Chay llank’ayta aparinapaq tukuy atisqanchista ruwaspaqa, Diosta runamasinchistawan munakusqanchistan rikuchinchis.
Suyakuyninchispi kusikusun
‘ Wiñay kawsaytan suyakushanchis. Chaytan [...] Dios prometerqan, manaraq kay pachapas kamasqa kashaqtin. ’
¿Imaynapin yachanchis huk akllasqa cristiano wañupunankama hunt’aq kaqtin hanaq pachapi kusikuy kasqanta?
¿Imapin hukllachasqa kashan wak ovejakunaq suyakuynin akllasqa cristianokunaqwan?
¿Imaynatan 2 Pedro 3: 11 nisqanman hina kawsasunman suyakuyninchis hunt’akunanpaq?
¿Imaynatan Diospa qowasqanchis suyakuy yanapawasunman sasachakuykunata aguantanapaq?
APÓSTOL Pablon qelqarqan: ‘ Suyakusqanchis Diosmi iñiyniykichispi hunt’aykusunkichis kusikuywan thak - kaywan ima, santo espirituq atiyninwan suyakuyniykichis phoqchirinanpaq ’, nispa.
Diospa qowasqanchis suyakuyniyoq kaqtinchisqa sonqonchismi kusikuymanta thak kaymantawan phoqchirinqaraq, chaytaq yanapawanchis ima sasachakuytapas aguantanapaq.
Akllasqa cristianoña kanchis otaq manaña chaypas, chay suyakuyninchismi barcoq ‘ anclan ’ hina ‘ allinta sayachiwasun ’.
Ima sasachakuypipas tarikuspaqa, chay suyakuyninchispin hap’ipakunanchis iñiyninchispi ama pisipanapaq, chhaynapin Diosmanta mana karunchakusunchu (leey Hebreos 2: 1; 6: 11).
¿Ima iskay suyakuyniyoqmi kanchis kay tiempopi cristianokuna?
¿Imaraykun wak ovejakuna interesakunanku akllasqa cristianokunaq suyakuyninpi?
Kay tukukuy tiempopi cristianokunaqa iskay suyakuyniyoqmi kanchis.
Kay pachapiraq kashaq ‘ pisi t’aqamanta ’ akllasqa cristianokunaqa, hanaq pachapaq suyakuyniyoqmi kanku, chaypin Cristowan kuska reykuna sacerdotekuna kanqaku manataqmi wañunqakuchu.
‘ Wak ovejakunamanta ’ ‘ mana piqpa yupay atinan ancha askha runakunapas ’ kay pachapi huk sumaq paraisopi tiyanankupaq suyakuyniyoqmi kanku, chaypin Cristoq kamachisqan kanqaku.
Wak ovejakunamanta kaqkunaqa kaytan yuyarinanku: salvacionman aypanankupaqqa tukuy sonqowanmi Cristoq ‘ wawqenkunata ’ yanapananku.
Akllasqakunaqa chaskinqakupunin premionkuta, kaqllataq wak ovejakunapas (leey Hebreos 11: 39, 40).
Akllasqa cristianokunaq suyakuyninkumanta yachasun.
AKLLASQAKUNAQ ‘ MANA KUYURIQ SUYAKUYNINKU ’
3, 4.
¿Imaynapin ‘ wakmanta nacenku ’ akllasqa cristianokuna, ima ‘ mana kuyuriq suyakuyniyoqmi kanku ’?
Pedron ñawpaqpi cristianokunaman cartakunata apachispa paykunata ‘ akllasqakuna ’ nirqan.
Chaypin astawan willarqan huch’uy t’aqa ovejakunaq sumaq suyakuyninmanta.
Ñawpaqtan nirqan: “Señorninchis Jesucristoq Yayan Diosta yupaychasun, paymi hatun khuyapayakuyninman hina wañusqanmanta Jesucristoq kawsarimpusqanwan wakmanta nacechiwarqanchis, mana kuyuriq suyakuyniyoq kananchispaq.
Chay hinapin mana ismuq, mana qhellichakuq, mana tukukuq herenciata chaskinkichis.
Chaytan Diosqa qankunapaq hanaq pachapi waqaychashan.
Qankunaqa Diospi iñisqaykichisraykun paypa atiyninpi waqaychasqa kashankichis qespichisqa kanaykichis p’unchaykama, chay qespikuytan Diosqa wakichirqan p’uchukay p’unchaypi rikuchinanpaq.
Chaymi qankunaqa kusisqallapuni kashankichis ”, nispa.
Chhaynaqa, Cristowan kuska kamachimunankupaq Diospa akllasqan cristianokunaqa ‘ wakmantan nacenku ’. Diosmi santo espiritunwan wawankuna kanankupaq adoptan, akllantaq Cristowan kuska reykuna sacerdotekuna kanankupaq.
Pedroq nisqan hina, ‘ wakmanta nacespan ’ ‘ mana kuyuriq suyakuyniyoq kanku ’, ‘ chay hinapin mana ismuq, mana qhellichakuq, mana tukukuq herenciata chaskinqaku ’.
Chaychá ‘ kusisqallapuni kashanku ’, ichaqa suyakuyninku hunt’akunanpaqqa Diospaqmi hunt’aq kananku.
5, 6.
¿Imaraykun akllasqakuna “Diospa waqyasqan ”“ akllasqan ” kasqankuta asegurananku?
Iskay kaq cartanpin Pedro nillarqantaq: “Astawanraq kallpachakuychis, Diospa waqyasqan kasqaykichispipas paypa akllasqan kasqaykichispipas ”, nispa.
Paykunaqa allin cristiano kanankupaqmi kallpachakunanku iñiypi, munakuypi, Dios serviypi iñiqmasinkuna munakuypipas.
Pedron nirqan: ‘ Lliw chaykunachus qankunapi kashan, askhayashantaqchus kanpas chayqa, [...] mana qellakuspan allinta llank’ankichis, hinan llank’asqaykichisqa mana yanqapaqchu kanqa ’, nispa (leey 2 Pedro 1: 5 - 8).
Filadelfia (Asia Menor) iñiq t’aqapi akllasqa cristiano umallikunamanmi, kawsarimpusqan qhepaman Cristo kay willakuyta apachirqan: “Pacienciakunaykipaq kamachisqaytan kasuwarqanki, chaymi ñoqapas kay pachantinman hamuq ñak’ariymanta waqaychasqayki, chay ñak’ariymi hamunqa kay pachapi llapa runakunata probananpaq.
Ñoqaqa yaqañan hamusaq, imatachus yachasqaykipi qaqata sayay, ama pipas premioykita qechunasuykipaq ”, nispa.
¿Imapin tarikunman hunt’aq kayninta saqepuq akllasqa cristiano? Manan chaskinmanchu ‘ mana hayk’aq tukukuq ’ “sumaq k’anchashaq coronata ”, chaytaqa wañunankukama hunt’aq kaqkunallapaqmi Dios prometerqan.
DIOSPA REINONMAN HAYKUNKU
¿Ima suyakuymantan Judas rimarqan carta apachisqanpi?
65 watakunapin Jesuspa wawqen Judas huk cartata qelqarqan ‘ waqyasqa ’ kaq akllasqa cristianokunaman.
Chaytan qelqarqan akllasqakuna Diospa Reinonman haykunankupaq suyakuyninkumanta rimananpaq.
Chaypiqa huk urgente asuntokunamantaña rimarqan chaypas, tukupuyninpin chay sumaq suyakuymanta nirqan: “Mana urmaqta waqaychaqniykichis atiyniyoq Diosman, ancha kusikuywan qhapaq qayllanman mana huchachanata asuykachiqniykichis, sapallan qespichiqninchis Diosman, qhapaqchaypas, hatunchaypas, hatun kamachikuypas, qhapaq - atiypas, qaynapas, kunanpas, wiñay - wiñaypaqpas Señorninchis Jesucristoq sutinpi kachun ”, nispa.
Judas 24 nisqan hina, ¿imaynapin yachanchis huk akllasqa cristiano wañupunankama hunt’aq kasqanwan hanaq pachapi kusikuy kasqanta?
Akllasqakunaqa kallpachakunkun Diospaq hunt’aq kanankupaq, hinaspapas cuidakunkun ima huchamanpas urmaymanta.
Paykunataqa Jesucriston ch’uya espíritu cuerpoyoqta kawsarichimpunqa, Diospa ñawpaqenpitaq kusikuyta tarinqaku.
Diospaq hunt’aq kaspa akllasqa cristiano wañupuqtinqa, “mana ismuq ” ‘ sumaq cuerpoyoq ’ espiritupin kawsarimpunqa. ¿Imaynan chaywan sientekunku hanaq pachapi espiritukuna?
Paykunaqa anchatan kusikunku ‘ huk huchasapa Diosman kutirikuqtinqa ’, chhaynaqa, ¡maytaraqchá kusikunku huk akllasqa cristiano wañupunankama hunt’aq kaqtinqa!
Arí, Jehová Diospas angelkunapas askllasqakunawan kuskan q’ochukunku, paykunan premionkuta chaskinku “ancha kusikuywan ” (leey 1 Juan 3: 2 *).
¿Imaynapin akllasqa cristianokuna ‘ sumaq chaskisqa kanku ’ Diospa Reinonman haykuqtinku, imapaqmi chay suyakuyninku kallpachan kay pachapiraq kaqkunata?
Pedropas hunt’aq akllasqakunamantan nin: ‘ Señorninchis Qespichiqninchis Jesucristoq wiñay qhapaqsuyunmanmi sumaq chaskiykusqa haykunkichis ’, nispa. ¿Imaynapin ‘ sumaq chaskisqa kanqaku ’ hanaq pachaman haykuqtinku?
Chaytaqa nishanmanmi hanaq pachaman haykuyninku ancha sumaq kasqanmanta, chaypin k’ancharichinqaku cristiano kawsayninkuta.
Hinaspapas kallanmantaqmi llapa wiñay kawsay carrerata tukuqkuna Diospa bendicionninta chaskispa anchata kusikusqanku.
Paykunaqa ancha kusikuywanmi yuyarinqaku hunt’aq sonqo kasqankuta.
Chay suyakuymi kallpachan kay pachapiraq kashaq akllasqa cristianokunata ‘ imachus ruwanankupi ’ ‘ allintapuni yuyaykunankupaq ’.
WAK OVEJAKUNAQ SUYAKUYNIN
10, 11. a) ¿Ima suyakuymi kan wak ovejakunapaq?
b) ¿Imaynapin kay pachapaq suyakuy Cristowan hunt’akusqan, hukllachasqa kashan ‘ Diospa wawankuna sut’ita rikhurinanwan ’?
Apóstol Pablon qelqarqan espirituwan akllasqa ‘ Diospa wawankunaq ’ suyakuyninmanta, paykunan ‘ herenciata chaskinqaku Cristowan kuska ’.
Ichaqa rimallarqantaqmi wak ovejakunaq sumaq suyakuyninmanta, chaytan Jehová qonqa, nirqanmi: “Tukuy imaymana kamasqakunaqa [runakunaqa] makillañan suyashanku Diosqa wawankunata [akllasqa cristianokunata] sut’ita rikhurichinanta.
Tukuy imaymana kamasqakunaqa manan paykunallamantachu mana valeqman tukupurqanku, aswanpas Diospuni chay hinata unanchaqtinmi, chaywanpas kamasqakunapaqqa suyakuyqa karqanpunin.
Kikin kamasqakunatapas ismuqpaq nisqa kaymantan Diosqa kacharichinqa, chaymi Diospa wawankunawan kuska kacharichisqa hatunchayninpi kanqaku ”, nispa.
Principal ‘ mirayqa ’ Jesucriston karqan.
Jesuspa wañusqanwan kawsarimpusqanwan iman runakunaqa suyakuyniyoq kanku, huchamanta, wañuymanta kacharichisqa kanankupaq.
Chay suyakuypa hunt’akunanqa hukllachasqan kashan ‘ Diospa wawankuna sut’ita rikhurinanwan ’.
¿Hayk’aqmi ‘ sut’ita rikhurimunqaku ’?
Qhepa kaq ‘ miraymanta ’ kawsarimpuq akllasqakuna Saqraq kamachisqan pachata chinkachinankupaq Cristoman huñukuqtinku.
Chay ruwasqankun wak ovejakunata salvanqa, paykunan manchay ñak’ariyta kawsashaqlla pasanqaku.
¿Ima bendicionkunan runakunapaq kanqa ‘ Diospa wawankuna sut’ita rikhurisqanwan ’?
Waranqa Wata Cristoq Gobiernamusqanpin “kamasqakunaqa ” otaq runakunaqa thak kawsayta tarinqaku.
Chay kutipin hukniraymantañataq ‘ Diospa wawankuna sut’ita rikhurinqaku ’: Cristowan kuska sacerdotekuna kaspan, imaymana bendicionkunata runakunaman apamunqaku Jesuspa wañusqanrayku.
Diospa Gobiernonpi kasukuq runakunaqa pisi - pisimantan huchaq imaymana paqarichisqanmanta librakunqaku.
‘ Ismuqpaq nisqa kaymantan Diospa kacharichisqan ’ kanqaku.
Chay waranqa watapi sichus Diospaq hunt’aq kanqaku, hinallataq último pruebatapas atipanqaku chayqa, ‘ kawsay libropin ’ sutinku wiñaypaq qelqasqa kanqa ‘ Diospa wawankunawan kuskataq kacharichisqa hatunchayninpi kanqaku ’.
¡Ancha munaymi chay suyakuyqa!
SUYAKUYNINCHISTA AMA CHINKACHISUNCHU
¿Imaraykun suyakuyniyoq kanchis, hayk’aqmi ‘ Jesucristo rikhurimunqa ’?
Pedroq iskay qelqasqan cartakunan yanapan akllasqa cristianokunata, wak ovejakunatapas suyakuyninkuta ama chinkachinankupaq.
Pedron willarqan chaytaqa mana imapas ruwasqanchisraykuchu chaskisqanchista, aswanpas Dios khuyapayawasqanchisrayku, nirqanmi: “Allin yuyaywan kawsaychis.
Allin - allintapuni suyakuychis Jesucristo rikhurimuqtin Diospa qonasuykichis saminchata ”, nispa. ¿Hayk’aqmi ‘ Jesucristo rikhurimunqa ’?
Mana kasukuq runakunata wañuchinanpaq, hinallataq hunt’aq sonqo discipulonkunata premiaq hamuqtin (leey 2 Tesalonicenses 1: 6 - 10).
14, 15. a) ¿Imatan ruwananchis suyakuyninchis ama chinkananpaq?
b) ¿Imatan Pedro aconsejarqan?
Suyakuyninchis mana chinkananpaqqa ‘ Diospa p’unchaynintan ’ makilla suyakushana.
Chay ‘ p’unchaypin ’ ‘ hanaq pacha ’ “kay pachapas ” chinkachisqa kanqa, otaq kay pachapi Gobiernokuna, hinallataq millay runakunapas ‘ chaypi lliw kaqkunapiwan ’.
Chaychá Pedroqa nirqan: “Qankunaqa Dios sonqo purispan Diosllapaqña kawsanaykichis, Diospa p’unchaynin chayamunanta makillaña suyaspa. Chay p’unchaymi hanaq pachaqa ninawan kanaykusqa tukukapunqa, chaypi lliw kaqkunapas rawrarispan unuyapunqa ”, nispa.
Pedron nirqan kay tiempopi kaq ‘ hanaq pachapaq ’ “kay pachaq ” rantinpi ‘ mosoq hanaq pacha [Cristoq Gobiernon] mosoq hallp’a [kay pachapi chanin runakuna] ’ kananta.
Chay mosoq pacha suyakuyninchismanta rimaspan aconsejarqan: “Munasqa wawqe - panaykuna, chaykunata suyakushaspaqa, tukuy imapipas k’uchilla kallpachakuychis mana qhelliyoq, mana anyaykuna, paywan thak - kaypi Diospa tarisqan kanaykichispaq ”, nispa.
SUYAKUYNINCHISMAN HINA KAWSASUN
16, 17. a) ¿Imaynatan rikuchinchis ‘ ch’uya kawsayta ’, Diosllapaqña kawsasqanchistapas?
b) ¿Imatan ruwananchis suyakuyninchis hunt’akusqanta rikunapaq?
Suyakuyninchis ama chinkananpaqqa chayman hinan kawsananchis.
Pedroq nisqan hina, qhawarikunanchismi espiritualpi imayna runa kasqanchista.
¿Imaynapi? Ñawpaqtaqa rikuchinanchismi ‘ Dios sonqo [“ch’uya kawsayniyoq ”, NM] purispa Diosllapaqña kawsasqanchista ’, chayqa ‘ Diospi mana iñiqkuna ukhupi allintapuni kawsaymi ’.
Chaymantapas hukkuna hukkunawanmi munanakunanchis, chaypaqmi kallpachakunanchis iñiq t’aqapi hinallataq pachantinpi iñiqmasikunawanpas huk nisqalla kawsanapaq.
Chaymantapas, ruwayninchiskunawanmi rikuchinanchis Diosllapaqñan kawsasqanchista, chaykunan: sonqomanta mañakuy, sapa p’unchay Bibliata leey, qelqakunata estudianapaq horariota ruway, familiantin Diosta yupaychay, tukuy sonqowan Diospa Gobiernonmanta ‘ allin willakuykunata ’ willay ima.
Llapanchispas munanchismi Diospa allin qhawarisqan kayta, kay millay pachata chinkachiqtin salvasqa kaytapas.
Chaypaq kallpachakuspaqa rikusunchismi ‘ wiñay kawsay suyakusqanchis ’ hunt’akusqanta. “Chay kawsaytan mana llullakuq Diosqa prometerqan, manaraq kay pachapas kamasqa kashaqtin. ”
[Uranpi willakuy]
1 Juan 3: 2, (NM): “Munasqay wawqe - panaykuna, kunanqa Diospa wawanmi kanchis, ichaqa manaraqmi rikuchiwanchischu imaynachus kananchista.
Chaywanpas yachanchismi pay [Dios] reqsichikuqtinqa payman rikch’akuq kananchista, paytaqa rikusunchismi imaynachus kasqanta. ”
[22 paginapi dibujo]
Akllasqa cristianokunaqa ‘ wakmanta nacespan mana kuyuriq suyakuyniyoq kanku ’
[24 paginapi dibujo]
Familianchiswan suyakusqanchista ama chinkachisunchu
Ama ‘ qhawariychu ’ saqemusqaykita
“Pipas yapunata hap’iykuspaña qhepaman qhawariqqa, manan Diospa qhapaqsuyunpi llank’ananpaq hinachu. ”
¿Imaraykun yuyarinanchis Lotpa warminmanta?
¿Ima saqemusqanchiskunatan mana qhawarinanchischu?
¿Imaynatan Diospa llaqtanwan kuskalla purisunman?
¿Imatan Jesús nirqan, ima tapukuymi kashan?
ISKAY waranqa wata ñawpaqta Jesucristoq nisqantaqa kunanmi astawanraq makilla uyarikunanchis, nirqanmi: “Lotpa warminta imachus sucedesqanta yuyariychis ”, nispa.
¿Imatan chaywan nisharqan?
Chayta uyariq Judiokunapaqqa sut’in kasharqan.
Paykunaqa yacharqankun Sodoma llaqtamanta familiantin Lot lloqsimushaqtin, mana kasukuspa warmin qhepanta qhawariqtin kachi qaqaman tukupusqanta (leey Génesis 19: 17, 26).
¿Imaraykun Lot qhepaman qhawarirqan, iman sucederqan mana kasukusqanmanta?
¿Imaraykun qhepaman qhawarirqan?
Yaqapaschá yachayta munaspalla, iñiyninpi pisipaspa otaq yuyarirqan llapa kaqninkuna saqemusqanta.
Imaynaña kaqtinpas, mana kasukusqanmantan wañurqan Sodoma Gomorra llaqtapi runakunaq wañusqan p’unchaypi.
Chaychá Jesusqa nirqan: “Lotpa warminta imachus sucedesqanta yuyariychis ”, nispa.
¿Imaynatan Jesús yachachirqan qhepata qhawariy mana allinchu kasqanta?
Kunanpas cristianokunaqa manan qhepata qhawarinanchischu.
Jesusmi chayta sut’incharqan maypachachus huk runa discipulon kananpaq ñawpaqta familiantaraq watukamunanpaq tapuqtin, hinan kutichirqan: “Pipas yapunata hap’iykuspaña qhepaman qhawariqqa, manan Diospa qhapaqsuyunpi llank’ananpaq hinachu ”, nispa.
¿K’araktachu chaywan Jesús kutichisharqan otaq mana atinantachu mañasharqan?
Manan. Jesusqa yacharqanmi ruwananta mana hunt’ananrayku chay mañakusqanta, chayraykun rikch’anachirqan yapunawan llank’aq ‘ qhepapi ’ saqemusqanta qhawariqwan.
Huk ratolla, otaq yapunanta kacharispaña qhepanta qhawarin chaypas, imachus ruwanantan mana allintachu hunt’ashan, chhaynapin mana allinta llank’an.
¿Imapin yuyaykunanchis?
Ñawpaqpi imayna kasqanchista yuyarinamantaqa, aswan allinmi hamuq tiempopi imakunachus chaskinanchispi yuyaykuy.
Biblian nin: “Ñawpaqllatapuni qhaway, ñawiykikunaqa ñawpaqllatapuni qhawachun ”, nispa (Pro.
4: 25).
¿Imaraykun qhepapi saqemusqanchiskunata mana qhawarinanchischu?
Cristianokunaqa manan qhawarinanchischu ñawpaqpi saqemusqanchiskunata, ¿imarayku?
‘ Tukukuy qaylla p’unchaykunapi ’ tiyasqanchisrayku.
Kunanqa manan iskay llaqtapi tiyaq runakunallachu chinkachisqa kanqa, aswanpas kay pachantinpi millay runakunan.
¿Iman yanapawasun Lotpa esposan hina ama ruwanapaq?
Ñawpaqtaqa reparananchismi imakuna saqemusqanchismi yaqapas qhepaman qhawarichiwasunman chayta.
Kinsa kaqkunamanta yachasun. ¿Imatan ruwasunman ama chaykunata qhawarinapaq?
ÑAWPA KAWSAY
¿Imaraykun ñawpa kawsayninchismanta mana yuyapasanachu?
Ñawpa kawsayninchis imayna kasqanpi nishuta yuyaykuyqa manan allinchu.
Chayta ruwaspaqa yaqapaschá yapa - yapayuspa allin kaqkunallata yuyarisunman, sasachakuypi tarikusqanchistataq wakillanta.
Chhaynata qhawariyqa llakikuymanmi apawasunman.
Chaymi Biblia nin: “Aman hayk’aqpas ninkichu: ¿Imanaqtintaq ñawpa p’unchaykunaqa kay p’unchaykunamanta aswan allin karqan?
nispaykiqa. Manan chayqa yachaywan tapukuychu ”, nispa (Ecl. 7: 10).
Ichaqa, ¿imaraykun mana allinchu ñawpa kawsayta yuyapasay?
7 - 9. a) ¿Iman sucederqan israelitakunata Egiptopi kashaqtinku?
b) ¿Imakunamantan kusikunanku karqan?
c) ¿Imamantan quejakurqanku?
Moisespa tiemponpi israelitakunata sucedesqanmanta yachasun.
Ñawpaqtaqa Egipto runakunan sumaqta tratarqanku, Josepa wañupusqan qhepamanmi ichaqa, “Israel runakunapaq capatazkunata churarqanku sinchita llank’achispa muchuchinankupaq ” (Éxo. 1: 11).
Faraonpas Diospa llaqtan astawan ama yapakunanpaqmi kamachirqan wawakunata wañuchinankupaq (Éxo.
1: 15, 16, 22). Sinchi sasachakuypin tarikurqanku, chaymi Jehová Dios Moisesta nirqan: “Allintan rikuni llaqtaypa Egipto suyupi muchushasqanta, uyarinin muchuchiqkuna hawa waqyakamusqankuta, yachanitaqmi ñak’arishasqankutapas ”, nispa (Éxo.
3: 7).
¿Imakunatan rikurqanku? Ñawpaqtaqa, Diosmi atiyninwan 10 plagakunawan muchuchirqan hatunchakuq faraonta llaqtantawan (leey Éxodo 6: 1, 6, 7).
Chaymantapas Egipto runakunaqa manan israelitakuna ripunallantachu munarqanku, aswanpas qorinkuta qolqenkuta qospankun rogarqankuraq. Chaymi Biblia nin: ‘ Egipto runakunatan llat’anarqanku ’, nispa (Éxo.
12: 33 - 36).
Chay qhepatataq rikurqanku Puka Qochapi faraón soldadokunantin wañusqanta (Éxo.
14: 30, 31). Chaykunaqa kallpacharqanchá iñiyninkuta.
Chayraykun kacharichisqa kasqanku qhepaman israelitakunaq quejakusqankuqa admirakunapaq.
¿Imamantan quejakurqanku?
Diospa qosqanta wikch’uykuspan nirqanku: “Egipto suyupiqa yanqallan challwata mikhurqanchis.
Mikhullarqanchistaqmi pepinota, sandiata, porota, cebollata, ajostapas.
Kunantaq kaypi yarqaymanta wañupushanchisña, maná nisqa mikhunallan kakushan, manan imapas kanchu ”, nispa (Núm.
11: 5, 6). Umankuq wasapasqanmi kamachi kasqanku llaqtaman kutipuyta munarqanku (Núm. 14: 2 - 4).
Qhepapi saqemusqankuta nishuta munapayasqankuraykun manaña Diospa allin qhawarisqanchu karqanku (Núm.
11: 10).
¿Imatan yachanchis israelitakunata sucedesqanwan?
¿Imatan chaykunamanta yachanchis?
Sasachakuykunapi tarikuspaqa manan yuyaykusqanchisman hina ñawpaqpi allin kawsasqanchista munapayananchischu, yaqapas manaraq Testigo kashaqtinchis kawsayninchista.
Chaywanpas manan huchachu ñawpaqpi sucedewasqanchismanta yachanapaq otaq kusikunapaq yuyariyqa. Ichaqa ancha importanten allin yuyaywan qhawariq kayqa.
Mana chayqa imaynapi tarikusqanchiswanmi mana contentochu kasunman, hinaspa ñawpaq kawsayninchisman kutipuyta munasunman (leey 2 Pedro 2: 20 - 22).
ÑAWPAQPI SAQESQANCHISKUNA
¿Imaynatan wakin cristianokuna qhawarinku ñawpaqpi saqesqankuta?
Ichaqa wakin cristianokunan ñawpaqpi saqesqankuta qhawarinku manapas chay ratopi oportunidadta aprovechankumanchu karqan hinata.
Yaqapaschá saqerqanku estudiasqankuta, allin qhawarisqa kayta, qolqeyoq kayta, otaq negocioyoq, allin reqsisqa, ima deportepipas kaspa askha qolqe ganayta.
Ichaqa unayña tiempo pasaqtin manaraq Diospa p’unchaynin chayamuqtinmi yaqapas yuyapasaspa tapukunkuman: “¿Mana chaykunata saqeqtiy, imaynatan kawsashayman karqan? ”, nispa.
¿Imaynatan Pablo qhawarirqan ñawpaqpi saqesqankunata?
Apóstol Pablopas imaymanatan saqerqan cristiano kapuspa.
¿Hayk’aqllapas pesapakurqanchu?
Paymi nin: “Tukuy imakunachus ancha chaniyoq kawarqan chaykunatan kunanqa Cristopi iñisqayrayku mana imapaq valeqta qhawapuni.
Chaykunamantapas astawanqa tukuy imaymanayoq kaytapas mana valeq q’opata hinan qhawani Señorniy Jesucristota reqsinaypaq.
Payta reqsiymi may chaniyoqpuniqa. Cristoraykun lliwta saqepuni, hinaspa q’opata hina qhawarini Cristota chaskikuspa ”, nispa *.
Manan pipas q’opa patapi basura saqemusqantaqa munapayanchu, Pabloqa manan hayk’aqpas pesapakurqanchu kay pachapi tukuy kaqkuna saqesqanmantaqa.
Paypaqqa mana valeqmi karqan.
13, 14.
¿Imaynatan Pabloq ejemplonta qatikusunman?
Sichus ñawpaqpi saqesqanchiskunata “manapas aprovechasunmanchu ” karqan hinata qhawashanchis chayqa, allinmi kanman Pablo hina ruway.
Ancha allinpaqmi qhawarinanchis imaynapi tarikusqanchista.
Jehová Dioswan amigontin kasqanchis, tukuy tiempo hunt’aq kasqanchispas ancha valorniyoqmi.
Chaymantapas kay pachaq imaymana ofrecewasqanchisqa manan igualanmanchu Diospa llaqtanpi bendicionkuna chaskisqanchisman, hamuq tiempopi chaskinanchismanpas (leey Marcos 10: 28 - 30).
¿Imatan ruwasunman ñawpaqllata qhawanapaq?
Imachus yanapasqanmantan Pablo nirqan: “Ñawpa kawsayniypi kaqkunata lliwta qonqapuspaymi, ñawpaqeypi kaqman aypanaypaq anchatapuni kallpachakushani ”, nispa.
Chaywanmi Pablo iskayta ruwananchispaq kallpachawashanchis.
Ñawpaqta, saqemusqanchista nishuta yuyapasaspa kallpanchista tiemponchista usuchinamantaqa qonqapunanchismi chaykunata.
Iskaypi, imachus aypay munasqanchis hunt’akunanpaqmi ‘ ñawpaqenchispi kaqpi ’ yuyaykunanchis, carrerapi phawaq hina, maychus chayananchista tukupushasunmanñapas hina.
¿Imaynatan yanapawanchis Diosta hunt’aq servikunaq ejemplonpi yuyaymanay?
Kay tiempopi ñawpa tiempopipas Diosta hunt’a sonqowan serviqkunaqa, yanapawasunmanmi imapas saqemusqanchiskunata ama munapayaspa ñawpaqllata qhawananchispaq.
Yuyaykusun Abraham Sarapi, paykunan imaymana kaqninkuta Ur llaqtapi saqerqanku.
Biblian willan “maymantachus lloqsimusqanku llaqtata yuyashankuman karqan chayqa, atinkumanmi karqan chayman kutipuyta ”.
Ichaqa manan chaytachu ruwarqan.
Bibliaqa manan willanchu saqemusqankuna munapayasqanta, aswanpas “Egiptopi qhapaq kaymantaqa Cristoraykun pisichasqa kayta aswan qhapaq kaypaq hap’irqan ”.
MANA ALLIN SUCEDEWASQANCHISKUNA
¿Imaynatan ñawpaqpi sucedewasqanchiskuna afectawasunman?
Ichaqa manan kawsayninchispi llapa sucedewasqanchischu kusichiwanchis.
Yaqapaschá conciencianchis mana thakchu kashan ñawpaqpi huchallikusqanchisrayku (Sal. 51: 3).
Yaqapaschá pipas anyawarqanchis, chayrayku sonqonchis k’irisqa kashan.
Otaq pipas ima mana chanintapas ruwawarqanchis hinaspa chayllapi nishuta yuyaykushanchis (Sal.
55: 2). Imaynaña karqan chaypas, ¿imatan ruwasunman ñawpaqpi sucedewasqanchispi ama nishuta yuyaykunapaq?
Yachasun kinsamanta.
a) ¿Imaraykun Pablo ‘ llapa iñiqkunamanta aswan huch’uypaq ’ qhawarikurqan?
b) ¿Imatan Pablo ruwarqan mana allin sucedesqankuna Diosta serviyninta ama hark’ananpaq?
Apóstol Pabloqa ‘ llapan iñiqkunamanta aswan huch’uymi ’ qhawarikuq.
Paymi nin: “Diospa iglesianta [iñiq t’aqanta] ñak’arichispa qatiykachaq kasqayrayku ”, nispa.
Sonqonqa manachá thakchu karqan ñawpaqpi qatiykachasqan cristianowan tupaqtinqa.
Ichaqa manan chay mana allin ruwasqankunaqa pisikallpayachirqanchu.
Aswanpas Diospa khuyapayasqanpin yuyaykurqan.
Agradecido kasqantataqmi rikuchirqan ganaswan predicaspa.
Chaymantapas, payqa ñawpaqpi pantasqanta qonqananpaqmi decidikurqan.
¿Ñoqanchispas chayta ruwasunmanchu?
a) ¿Iman sucedenman consejo qowasqanchismanta sintikuqtinchis?
b) ¿Imaynatan rikuchisunman Salomonpa nisqan kasukusqanchista?
¿Ima anyaytapas otaq ima consejotapas qowarqanchischu?
Sintipakuspa chayta qhawariyqa manan sonqollanchistachu k’iriwanchis, aswanpas pisikallpachiwanchismi.
Sichus ima consejotapas uyarikurqanchis, pisikallpayaspataq mana kasukunchischu chayqa, qallariymantapas mana uyarikusunmanchu karqan hinan; chhaynapin chay consejo mana serviwasunchu nitaq allinyachiwasunchu.
Aswan allinqa Salomonpa kay nisqanta kasukuymi: “Yachachisqa simiman k’askakuy, ama kachariychu, chayman hina ruway, chayqa kawsayniykin ”, nispa (Pro.
4: 13).
Allinta carro manejaqkuna hinan kananchis: carreterapi ima señaltapas rikuspaqa kasukuspan ñawpaqllaman rinanchis (Pro. 4: 26, 27; leey Hebreos 12: 12, 13).
¿Imaynatan Habacucpa Jeremiaspa iñiyninkuta qatikusunman?
Mana chaninkuna.
Sichus hayk’aqllapas mana chaninta ruwawarqanchis otaq chhaynata yuyaykunchis chayqa, Habacuc hinachá kashanchis, paymi Diosmanta waqyakurqan imarayku mana chaninkunata hinallata Dios qhawasqanrayku (Hab. 1: 2, 3). ¿Imatan chhaynapi tarikuspa ruwasunman?
Chay iñiyniyoq profetaq ejemplontan katikunanchis, paymi nirqan: “Señor Dioswanmi kusikusaq, Qespichiqniy Dioswanmi q’ochukusaq ”, nispa (Hab. 3: 18).
Chaymantapas Jeremías hinan “suyakuq ” kananchis. Chaninta ruwaq Jehová Dios mana allinkunata tukuchinanpin iñinanchis (Lam.
3: 19 - 24).
¿Imaynatan kasukunchis, “Lotpa warminta imachus sucedesqanta yuyariychis ”, nispa Jesuspa yuyaychasqanta?
Imaymanakuna kay tiempopi hunt’akusqanraykun kusisqa kawsashanchis.
Faltashanraqmi hukkunapas hunt’akunan.
Chayraykun allinpuni Diospa llaqtanwan kuskalla kashay.
Qhepapi saqemusqanchiskunata mana qhawaspan Bibliaq nisqanta kasukuspa ñawpaqllata qhawananchis.
Chhaynapin kasukusun Jesuspa kay yuyaychasqanta: “Lotpa warminta imachus sucedesqanta yuyariychis ”.
Bibliamanta yachaq runaq nisqan hina, griego rimaymanta hamuq “basura ” simiqa“ mana serviq ” kaqkunata “alqokunapaq saqeymi ”, otaq“ hatun hisp’ay ”, “manaña wakmanta llamina ”.
Huk yachaq runapas willallantaqmi Pabloqa chay kutipi “mana serviq millakunapaq basura wikch’uymanta ” rimashasqanta.
Leeqkunaq tapukusqan
Pornografía qhaway vicioman urmaq cristiano, ¿qarqosqa kanmanchu Diospa llaqtanmanta?
▪ Arí, qarqochikunmanmi.
Chayraykun manapuni qhawanachu ima clase pornografiatapas, chaykunan lloqsimunman librokunapi, fotokunapi, peliculakunapi videokunapi otaq Internetpipas.
Pornografiaqa tukuyneqpin kashan.
Internetpi kasqanraykun lliw runaq qhawananpaq hina kashan, huk onqoy hinan kuraktapas huch’uytapas hap’ishan.
Mayninpiqa Internetpi kashaqtinkun qonqaylla pornografía rikhurimurqan.
Wakinmi ichaqa yuyaypi qhawanku otaq leenku, yaqapaschá wasinkupi, llank’anankupi otaq maypipas mana rikuchikuq hinalla.
Chaykuna qhawayqa cristianokunataqa afectawasunmanmi, ¿imarayku?
Jesusmi huk razonta willarqan, nirqanmi: “Pipas huk warmita munapakuspa qhawaqqa ñan sonqonpi chay warmiwan wasanchay huchata ruwanña ”, nispa.
Casado kawsaypi warmi - qhari puñuyqa manan huchachu, aswanpas paykunapaq kusikuy tariymi (Pro.
5: 15 - 19; 1 Cor. 7: 2 - 5).
Pornografian ichaqa qhelli hucha ruwaykunata rikuchin, chaykunan Jesuspa huchachasqan qhelli piensaykunata paqarichin.
Sut’i rimaypiqa, pipas pornografiata leen otaq qhawan chayqa Diospa kay kamachisqantan p’akin: “Chay hinaqa, qankuna kay pachapi lliw millay ruwaykunamanta t’aqakuychis [‘ cuerpoykichispa miembronkunata wañuchiychis ’, NM], ama qhelli huchapi puriychischu, ama millay map’ata ruwaychischu, ama cuerpoykichispa munasqanta ruwaychischu, ama mana allinta yuyaykuychischu, ama munapayaychischu, munapayayqa ídolo yupaychay hinan ”.
Sichus huk cristiano huk otaq iskay kutipi pornografiata qhawarqan chayqa, Asaf hinan huk peligropi tarikushanman.
Paymi nirqan: “Ñoqan ichaqa yaqa urmaykurqani, yaqallan llusk’aykurqani ”, nispa.
Sichus qhawarqan q’alalla warmikunata, qharikunata otaq qhelli hucha ruwaqta chayqa, manan conciencian thakchu kanqa, nitaqmi Dioswanpas allinpichu kanqa.
Aswanpas Asaf hinan sientekunqa, paymi nirqan: “P’unchay - ch’isiyaqmi muchuchiwarqanki, sapa paqartaq hasut’iwarqanki ”, nispa (Sal.
73: 2, 14).
Huk cristiano chay huchaman urmarqan chayqa, entiendenanmi espiritualpi yanapay necesitasqanta.
Biblian willan chay runata yanapay atikusqanta, ninmi: ‘ Pitapas ima huchapipas qonqaylla hap’iwaqchis chayqa, santo espirituq pusasqankuna, payta llamp’u sonqo - kaywan sayarichiychis, ichaqa sapankapas pay kikinta allinta qhawakuspa, paqtan paypas wateqasqallataq kanman ’, nispa.
Arí, huk otaq iskay umallikunan yanapankuman, paywan kuskataq mañakunkuman Jehová Dios ‘ qhaliyachinanpi ’, ‘ pampachananpiwan ’ iñispa.
Pornografía qhawayta saqenankupaq yanapayta maskhaqkunaqa Asaf hinan sientekunku, nirqanmi: “Aswan allinqa Diospa qayllanpi kayniymi ”, nispa (Sal.
73: 28).
Apóstol Pablon ichaqa willarqan wakinqa “millaykaymanta [otaq map’a kaqmanta], qhelli huchapi puriymanta, viciokunapi [mana p’enqarikuspa ruwaymantapas, NM] ” mana pesapakusqankuta *.
Simikunamanta yachaq Marvin R.
Vincent runaq willasqanman hina, Griego rimaymanta t’ikrakuq kay textopi “map’a ” nisqa simiqa, qhelli kaqmantapas aswan qhelli ninanmi.
Llakikunapaqmi, wakin clase pornografiaqa sinchi qhellin. Manan q’alalla runakunallatachu nitaq qhelli huchata ruwashallaqtachu rikuchin.
Rikuchillantaqmi warmipura, qharipura, uywakunawan, wawakunawan qhelli hucha ruwashaqta, hinallataq grupopi, warmikunata maqaspa, askhamanta violasqankuta, maltratanakuspa ruwasqanku qhelli ruwaykunapas.
Pabloq nisqan hina, wakinqa ‘ tutayasqa yuyayniyoq kaspankun ’ ‘ mana p’enqarikuspa tukuy imaymana sinchi millaykunata ruwarqanku, lliw mana chanin kaqkunatapas mana amikuspa [“tukuy ima map’a kaqtapas wañurikusparaq ruwarqanku ”, NM] ’.
Gálatas 5: 19 textopin Pablo rimallarqantaq ‘ qhelli hucha ’ otaq map’a kaqmanta.
Huk teólogo britanicon nin: “Kay textopi rimasqan simiqa runakunaq lliw millay munapayayninmantan rimashan ”, nispa.
Llapa cristianopas manan neganmanchu ñawpaqpi willakusqankunaqa ‘ mana allin munapayaykuna ’, qhelli, millakunapaq, p’enqakunapaq kasqanta.
Gálatas 5: 19 - 21 textopin Pablo sut’ita willarqan chay map’a kaqkunata “ruwaqkunaqa ” mana Diospa Gobiernonman haykunankuta.
Sichus chay viciota mana saqenqachu nitaq pesapakunqachu chayqa qarqosqan kanqa, chhaynapi Diospa llaqtanpi ch’uya kawsaypas thak kawsaypas kashanallanpaq. Wakinqa chhayna qhelli pornografiakunata qhawaspan umallikunaq yanapayninta maskharqanku, hinaspataq saqepurqanku, chayqa kusikunapaqmi.
Sardis iñiq t’aqamanmi Jesús kayta willarqan: ‘ Wañupushanña chay qhepaqkunata kallpachay.
Yuyariy chaskisqaykita uyarisqaykitawan, hinaspa kasukuspa kawsay, huchaykikunata saqepuspataq Diosman kutirikuy.
Manachus rikch’anki chayqa [...] manan yachankichu ima horatachus qanman hamunayta ’, nispa.
Chhaynaqa, ‘ nina ’ hina pornografía qhawaymanta pesapakuspa ayqekuytaqa atikunmi.
Ichaqa, aswan allinqa chay qhelli kaqkunata ama qhawanapaq ñawpaqmantaraq decidisqa kaymi.
Chhaynaqa, ¡karunchakusun ima clase pornografía qhawaymantapas!
Map’a ruwaypas, qhelli hucha ruwaypas, mana p’enqarikuspa ruwaypas mana kaqllachu kasqantan 15 de julio de 2006 La Atalaya revista willashan, 29 - 31 paginakunapi.
[30 paginapi willakuy]
Huchaman urmaq cristianoqa entiendenanmi espiritualpi yanapay necesitasqanta
“¿Fotota horqomuwankikumanchu? ”
Iskay p’unchay hatun huñunakuytan, Josueqa huk hermanokunawan ima Querétaro llaqtapi paseaq lloqsirqanku, payqa México betelpin servirqan.
Colombia nacionmanta Javier Maru casarasqakunan visitasharqanku chay llaqtata, chaymi nirqanku fotota horqonanpaq.
Josueqa amigokunantin allin p’achasqan karqanku qhasqonkupi tarjetayoq ima, chaymi paykunaqa tapurqanku huk graduacionpi otaq huk hatun fiestapichu kamurqanku chayta.
Josueqa willarqanmi Testigokunaq hatun huñunakuyninman risqanta, chaymi invitarqan domingo p’unchay rinankupaq.
Chay parejaqa piensarqanmi huñunakuyman haykuspaqa mana allin qhawarisqa kanankuta, manan chaypaq hina p’achankuta apamusqakuchu.
Chaywanpas, Josueqa qosqan sutinta Betelpa telefonontawan.
Tawa killa qhepatan Javierwan Maruwan Josueta telefonopi waqyasqaku asambleaman risqankumanta willanankupaq, paykunaqa México nacionpin tiyashasqaku, munarqankutaqmi Testigokuna visitanankuta, chayta uyarispan Josueqa anchata kusikurqan.
Pisi tiempollamantan Biblia estudiayta qallarirqanku, huñunakuykunaman riytapas. 10 killa qhepatan publicador kapurqanku.
Qhepamanqa Toronto (Canadá) llaqtamanmi ripurqanku, chaypiqa Biblia estudiayninkupin wiñarirqanku chaymantataq bautizakapurqanku.
Chay qhepamanmi, Josueqa huk cartata chaskirqan Javiermanta, chaypin willarqan Biblia estudiananpaq imachus kallpachasqanmanta.
Nirqanmi: “Asambleaq ñawpantaraqmi esposaywan ima rimanakurqayku Diospa yanapaynin necesitasqaykumanta.
Qankunaqa allin p’achasqan kasharqankichis, chaymi piensarqayku chay huñunakuyman risqaykichisqa ancha allinpuni kasqanpi.
Asambleapiqa admirasqan qheparqayku chaypi kaqkunaq imayna comportakusqankuwan, chaymantapas imayna munakuywanmi tiyachiwarqanku Biblia maskhaytapas yanapawarqankun.
Manaña paykuna hina p’achasqachu karqayku chaypas, manan pipas imaniwarqankupaschu ”, nispa.
May cheqaqpunin Josuepaqqa karqan rey Salomonpa nisqanqa: “Tutamanta muhuykita tarpuy, ch’isinkamapas llank’ashallaypuni, manan yachankichu mayqenchus aswan allin kananta, ñawpaq tarpusqachus icha qhepakaqchus, icha iskayninchus allinkama kananta ” (Ecl.
11: 6). ¿Atiwaqchu qanpas muhu tarpuyta asambleaman otaq huk discursoman pitapas invitaspa?
Ama qonqasunchu, Jehová Diosqa imaynatapas utilizawasunmanmi Javier Maru hina Diospa yachayninmanta ch’akichikuq runakunata llaqtanman apamunanchispaq (Isa.
55: 1).
[32 paginapi foto]
Lloq’emanta pañaman: Alejandro Voeguelin, Maru Pineda, Alejandro Pineda, Javier Pineda Josué Ramírez México sucursalpi
Diosta allinta reqsiy
¿Diospa llaqtanpichu ñawpaqpi karqanki?
Kutimpuytapaschá munashanki ichaqa yaqapas mana chaskinasuykipaq yuyaykunki.
Chhayna kaqtinqa, kallpachaykikun kaypi nisqanta leenaykipaq, chaykunaqa qanpaq hinapunin ruwasqan kashan.
HUK warmin nin: “Sapa kutinmi Diostan rogakushallarqani hukmanta chaskiwananpaq sonqonta k’irisqaytapas pampachawananpaq ”, nispa.
Chay warmiqa Diospa llaqtanpin uywasqa kasqa ichaqa tiempowanmi karunchakapusqa.
Chay warmiq ñak’ariyninpi yuyaykuspa, ¿sonqoyki nananchu?
¿Imaynatataq Diosri chhayna llakikuq runakunata qhawarin?
¿Yuyarinchu paykunata?
¿Munanmanchu kutimpunankuta?
Chhaynaqa anchatachá sonqochasunki Jeremías libropi qelqasqa simikuna (leey Jeremías 31: 18 - 20).
Chaypaq qhawarisun imaraykus chay simikunata nikurqan chayta.
Manaraq Jeremías naceshaqtinmi Jehová Diosqa hinallata qhawasqa Israelmanta 10 ayllukunata Asiria suyu apapunanta, chaymi karqan 740 watakunapi manaraq Jesús naceshaqtin.
* Israelitakunaqa huchapin kawsasharqanku manataq profetankunawan Diospa anyachisqanta kasukurqankuchu, chaymi Diosqa wanachinanpaq decidikurqan (2 Reyes 17: 5 - 18).
¿Iman sucederqan llaqtankumanta Diosninkumantapas karupi tarikuspanku?
¿Cambiarqankuchu yuyaykusqankuta?
Diosri, ¿qonqapurqanchu paykunata?
“Yuyayniyta hap’ikurqani ”
Israelitakunaqa wanachisqa kasqankuwanmi yuyayninkuta hap’ikurqanku hinaspa anchata pesapakurqanku.
Jehová Diosqa rikurqanmi chay ruwasqankuqa sonqomanta kasqanta.
Chaymanta leespa reparanchis Jehová Dios allinpaq qhawarirqan chay ruwasqankuta. “Uyarinin Efraín llaqtaq waqasqanta: ¡Ikiraqmi!
¡Imaraqmi! nispa. ” (Versículo 18.)
Diosqa uyarirqanmi israelitakuna huchankumanta pesapakusqankuta.
¡Imaraqmi! ” simimanta nin: “Umata maymiymi ”, nispa.
Imaynan huk mana kasukuq wawa huchanmanta pesapakuspa umanta maymispa wasinman kutipuyta munanman hinata.
¿Imaynatan israelitakuna pesapakusqankuta rikuchinku?
‘ Wanachiwarqankin [...] mana llank’ay yachaq torillota hina. ’
Israelitakunaqa reparakurqanku wanachisqa kananku kasqanta.
Torokuna samp’ayachiymantan huk libro nin: “Toro chhukuna otaq toro t’oqsina k’aspitan necesitanku ”, nispa.
“Wakmanta sayarichiway, hinan qanman kutimpusaq, qanpunin Diosniy Señor Diosqa kanki. ” (Versículo 18.)
Sinchitan huchankumanta pesapakurqanku chaymi Diosta rogakurqanku.
Diosmanta karunchakuspan pay contra huchallikurqanku.
Ichaqa pampachasqa kayta munaspan yanapayninta mañakurqanku.
Huk Biblian chay rogakuymanta t’ikrarqan: “Wakmanta chaskiykuway, kutimpuytan munani; qanllapunin YHWH, [Diosniyqa] kanki ”, nispa (Versión Israelita Nazarena, español simipi).
“Qhepatañan yuyayniyta hap’ikurqani [...], p’enqakuymantan yanaraq oqeraq tukurqani. ”
(Versículo 19.)
Israel runakunaqa huchankuta reqsikuspan mayta pesapakurqanku.
Sinchi llakiq ñit’isqanmi tarikurqankupas.
Pesapakusqankuqa sut’i reparaymi karqan.
Sinchi p’enqasqan kasharqanku, chaymi Diosman huchankuta willakuspa mana allin ruwasqankuta saqepurqanku.
Chhayna sientekusqankuta qhawarispa, ¿pampachanmanchu?
¿Kutichimpunmanchu llaqtankuman?
“Cheqaqtapunin paytaqa khuyapayasaq ”
Jehová Diosqa anchatan Israel llaqtantaqa munakurqan.
Jeremías 31: 9 texton Jehová Diospa nisqanmanta willan: ‘ Israelpa taytanmi kani, Efrainpas phiwi churiymi ’, nispa.
Chhaynaqa, ¿imaynataq huk taytari mana chaskinmanchu munasqan churinta huchanmanta pesapakuqtin?
Qatimuqpi Jehová Diospa siminkunan chayta reparachiwasun.
“Efraín llaqtaqa munasqay wawaypunin, Efraín llaqtaqa luylusqay churiypunin.
Anyaspayñapas manapunin paytaqa qonqanichu. ” (Versículo 20.)
¡Ancha munaymi chay simikunaqa!
Chaywanmi reparanchis Diosqa ancha munakuq tayta kasqanta.
Chaywanpas Jehová Diosqa ‘ churinkunatan anyarqan ’, chaywanmi nisharqan chay ruwasqanku mana allinpi tukunanta.
Sapa kutin anyasqanta mana uyarikuqtinkutaq muchuchirqan, chaymi mana hark’arqanchu huk nación apapunanta.
Chaywanpas manan paykunataqa qonqarqanchu, imaynan huk munakuq taytapas churinkunata mana qonqanchu hinata.
¿Imaynan sientekurqan llaqtan pesapakusqanmanta?
“Sonqoyraqmi ch’allaq niwan, cheqaqtapunin paytaqa khuyapayasaq. ”
(Versículo 20.)
Diosqa maytan munasharqan wawankuna kutimpunankuta.
Sinchi pesapakusqankun sonqonman chayarqan hinan anchata munarqan kutimunankuta.
Imaynan chinkasqa churimanta Jesuspa willasqan rikch’anachiypi huk tayta churinta khuyapayarqan, chay hinatan Diospas llaqtanta ‘ khuyapayaykurqan ’.
“Jehová Diosqa wakmantan chaskiykuwarqan ”
Jeremías 31: 18 - 20 textopin allinta rikuchiwanchis Diospa khuyapayakuyninta.
Payqa manan serviqninkunataqa qonqanchu.
Kutimpuyta munaqkunapaqqa makillan kashan ‘ pampachananpaq ’ (Salmo 86: 5).
Huchankumanta kutirikamuqkunataqa manan hayk’aqpas saqerparinchu (Salmo 51: 17).
Aswanpas sonqomanta chaskiykun.
¿Yuyashankichu Diospa llaqtanman kutimpuy munaq warmita?
Diosman kutimpuyta munaspan llaqtanpi kaq Testigonkunata maskharqan.
Ichaqa khaynata sientekurqan: “Diospa mana pampachananmi kani ”, nispa.
Chaywanpas umalli cristianokunan anchata kallpacharqanku.
Paymi nin: “Jehová Diosqa wakmantan chaskiykuwarqan chaymi anchata agradecekuni ”, nispa.
Sichus Diospa llaqtanmanta t’aqakurqanki hinaspa kutimpuyta munashanki chayqa, Jehová Diospa testigonkunaq iñiq t’aqanman rispa yanapayta mañakuy.
Ama qonqaychu, Jehová Diosqa khuyapayanmi huchanmanta kutirikuspa khaynata niqta: “Wakmanta chaskiykuway, kutimpuytan munani ”, nispa.
200 más watakuna ñawpaqtan, 997 watapi Israel suyuqa iskayman t’aqakurqan: Uray ladopin kasharqan 2 ayllukuna chaymi karqan Judá suyu, wichay ladopitaq 10 ayllukuna chaymi karqan Israel suyu, chaytan Efraín nispa nikullantaq aswan hatun kasqanrayku.
Diospa Siminmanta yachachikuykuna
Kaypin Bibliaykiwan tapukuyniykikunaman kutichiykunata tarinki.
Munaqtiykiqa Jehová Diospa testigonkunan yanapasunkiman kay tapuykunata t’aqwinaykipaq.
¿Iman bautizakuy?
Cristianokunaqa Dioswan allinpi kanankupaqmi bautizakunku.
Jesuspa qatikuqnin kanankupaqtaq paymanta astawan yachananku chayman hinataq kawsanankupas.
(Leey Mateo 28: 19, 20.)
Apostolkunaq tiempopiqa askha runakunan Diosmanta Jesusmanta willasqankuta uyarispa hina astawan yachayta munarqanku.
Chaytan huk runa ruwarqan, Jesuspa wañusqanrayku salvakunanta yachaspan, chayman hina ruwarqan hinaspa Jesuspa qatikuqnin kapurqan.
Kunan tiempopipas, askha sumaq sonqoyoq runakunan chayta ruwanku. (Leey Hechos 8: 26 - 31, 35 - 38.)
¿Imanaqtinmi Jesús bautizakurqan?
Jesusqa 30 watanpi hinan kasharqan Bautizaq Juan Jordán mayupi bautizashaqtin.
Chaytaqa ruwarqan Diospa munayninta ruwananpaqmi.
Bautizakusqanwanmi rikuchirqan runakunaq huchanrayku kawsayninta qonanpaq.
Manaraq kay pachaman hamushaspan, hanaq pachapi rikuchirqanña Taytanta munakusqanta kasukusqantapas. (Leey Marcos 1: 9 - 11; Juan 8: 29; 17: 5.)
¿Imanaqtinmi bautizakuna?
Ñoqanchisqa pantaqmi kanchis chaymi mana Jesús hinachu kanchis.
Ichaqa Jesuspa kawsaynin qosqanraykun Dioswan allinpi kasun.
Yaqapaschá Diospa wawankuna kapusunman.
¿Imatan chaypaq ruwasunman?
Chay qhepamantaq, Diosman qokusqanchita llapa runakuna yachanankupaq bautizakunanchis.
(Leey Mateo 16: 24; 1 Pedro 4: 2.)
¿Imaynatan bautizakunaykipaq preparakuwaq?
Jehová Diospa testigonkunaqa Diosmanta yachay munaqkunamanmi Bibliamanta yachachinku.
Bibliata estudiaypas huñunakuykunaman riypas yanapasunkin Diosta astawan munakunaykipaq iñiyniykipas qaqa kananpaq.
Chaykunan yanapasunki allin sonqoyoq kanaykipaq.
Munakuypas iñiypas yanapasunkin Jehová Diosta servinaykipaq prometekusqaykita hunt’anaykipaqpas. (Leey Juan 17: 3; Hebreos 10: 24, 25.)
Astawan yachayta munanki chayqa ¿Imatapunin Biblia yachachin? nisqa librota qhaway 18 capitulota, chaytaqa Jehová Diospa testigonkunan ruwan.
Jehová Diospa testigonwan rimaspa ¿Jesuschu Dios?
JEHOVÁ DIOSPA TESTIGONKUNAQA anchatan munanku Bibliamanta runakunawan rimayta.
¿Bibliaq imapas yachachisqantachu mana entiendeshanki?
¿Testigokunaq imapas creesqankumantachu yachayta munanki?
Chhayna kaqtinqa, paykunata tapukuy.
Anchatan kusikunqaku qanwan rimaspa.
Qhawarisun imaynatas Testigokuna runakunawan parlarinku chayta, chaypaqmi Carmen sutiyoq Testigo, señora Susanawan parlarinqa.
¿Iñinkuchu Jesuspi Jehová Diospa testigonkuna?
Susana: Iglesiaymanta pastormi niwan: “Testigokunaqa manan Jesuspi iñinkuchu ”, nispa.
¿Cheqaqchu chay?
Carmen: Jesuspiqa iñiykun.
Paypi iñispallan salvakuytaqa atisunman.
Susana: Ñoqapas chaytan yuyaykuni.
Carmen: Kaqllatamá yuyaykusqanchis.
Sutiymi Carmen, ¿qanpari?
Susana: Susana.
Carmen: Anchatan kusikuni Susana qanta reqsispay.
Yaqapaschá tapukushanki, Jesuspi iñinkutaq chayqa, ¿imaraykutaq runakunari ninku manan Jesuspiqa iñinkuchu nispa?
¿Munawaqchu yachayta? Susana: Arí, munaymanmi.
Carmen: Iñiykuña Jesuspi chaypas, manan Jesusmanta tukuy nisqankupichu creeyku.
Susana: ¿Imaynataq chayri?
Carmen: Wakinmi ninku: “Jesusqa allin runallan ”, nispa.
Ñoqaykun ichaqa mana chhaynatachu qhawariyku.
Susana: Ñoqapas manan chhaynatachu qhawarini.
Carmen: Chaypipas kaqllatan yuyaykunchis.
Hinaspapas Jesús Taytanwan imayna kawsasqanmanta willasqallanpin creeyku, mana nisqanpiqa manan.
Susana: ¿Imayna?
Carmen: Askha religionkunan yachachinku Jesusqa Dios kasqanta.
Yaqapaschá qantapas chhaynata yachachirqasunkiku.
Susana: Arí, pastorniyqa ninmi Jesuswan Dioswan kaqlla kasqanta.
Carmen: ¿Ima nirqanmi Jesús pay kikinmanta? ¿Allinchu kanman Bibliawan paymanta yachay?
Susana: Riki, Bibliaqa manan llullakunmanchu.
¿Imatan Jesús yachachirqan?
Carmen: Chhaynaqa Bibliata leesun.
Qhawarisun Juan 6: 38 textota.
Jesusmi nirqan: “Hanaq pachamantaqa uraykamuni, manan munayniyta ruwanaypaqchu, aswanpas kachamuwaqniypa munayninta ruwanaypaqmi ”, nispa.
Sichus pay Dios kanman chayqa, manan chaytaqa ninmanchu karqan.
Susana: Imaynataq chayri.
Carmen: Jesusqa manan munayninta ruwananpaqchu hanaq pachamantaqa uraykamurqan.
Susana: Cheqaqtan chaytaqa nishanki, payqa kachamuqninpa munayninta ruwananpaqsi uraykamusqa.
Carmen: Arí, sichus Jesús Dios kanman chayqa, ¿pitaq hanaq pachamantari kachamunman karqan?
¿Imaraykutaq kasukunanri munaynintapas ruwananri karqan?
Susana: Entiendeshaykiñan.
Ichaqa iskayashaniraqmi Jesús mana Dios kasqanmanta.
Carmen: Hukkutinpi Jesuspa nisqanta qhawariypas allinmi kanman.
Chayman rikch’akuqtan Juan 7: 16 textopi nillantaq. ¿Leeruwaqchu?
Susana: Riki.
Ninmi: “Hinan Jesusqa paykunata nirqan: ‘ Yachachikuyniyqa manan ñoqaqchu, aswanpas kachamuwaqniy Diospan ’ ”, nispa.
Carmen: Gracias.
Chaypi nisqanman hina, ¿yuyaykusqantachu Jesús yachachirqan?
Susana: Manan. Kachamuqninpa yachachisqantas.
Carmen: Arí.
Chhaynaqa, ¿pitaq Jesustari kachamurqan?
¿Pin willarqan ima yachachinanta?
¿Jesusmanta aswan importantechu kanman karqan chay willaqnin?
Hinaspapas kachamuqqa aswan atiyniyoqmi kamachisqa kaqmantaqa.
Susana: ¡Riki!
Manan hayk’aqpas chay textotaqa leerqanichu.
Carmen: Juan 14: 28 textopi Jesuspa nisqanpi yuyaykullaytaq, nirqanmi: “Uyariwarqankichisñan: Risaqmi, hinaspan qankunaman kutimusaq, nispa nisqayta.
Munakuwaspaykichisqa q’ochukuwaqchismi — Yayaman risaq — nisqaymantaqa. Yayaqa ñoqamanta aswan kurakmi ”, nispa.
Kaypi nisqanman hina, ¿imaynatan Jesús Taytanta qhawarisqa?
Susana: Paymanta aswan kurak kasqantan.
Diostan paymanta aswan importantepaq qhawarirqan.
Carmen: Arí.
Leellasuntaq Mateo 28: 18 textota.
Kaypin Jesús qatikuqninkunaman nirqan: “Diosmi qowarqan tukuy atiyta hanaq pachapipas kay pachapipas ”, nispa.
Nirqanchu, ñawpaqmantapuni atiyniyoq kasqanta.
Susana: Manan, aswanpas chaskisqanmantan nishan.
Carmen: Jesús Dios kanman chayqa, ¿imaynapitaq astawan atiyta chaskinman karqan?
¿Pitaq chaytari qonman?
Susana: Chaypi yuyaykusaq... Allinta yuyaykunapaqmá chayqa.
¿Pitan Jesús rimapayarqan?
Carmen: Hinaspapas sichus Jesús Dios kanman chayqa, kay ruwasqanmi mana tupanmanchu karqan.
Susana: ¿Ima ruwasqan?
Carmen: Bautizakushaspa ruwasqan.
Bibliapi qhawasun Lucas 3: 21, 22 textota.
¿Munawaqchu leeyta? Susana: Riki.
Jesús mañakushaqtintaqmi hanaq pachaqa kicharikurqan, hinan Santo Espirituqa paloma hina rikch’ayniyoq pay pataman uraykamurqan. Huk kunkataq hanaq pachamanta nimurqan: ‘ Qanmi munakusqay Churiy kanki, qanmi anchata kusichiwanki ’ ”.
Carmen: ¿Imatan Jesús ruwarqan bautizakushaspa?
Susana: Mañakushasqas.
Carmen: Arí.
Jesús Dios kanman chayqa, ¿pimanmi mañakusharqan?
Susana: Cheqaypaq.
Pastorniytapuni tapusaq.
Carmen: Chaymantapas, unumanta Jesús lloqsirqamuqtin, huk kunkan hanaq pachamanta uyarikurqan, ¿ima nirqanmi chay kunka?
Susana: Jesús munasqan Churin kasqanta, ancha kusichisqantapas.
Carmen: Arí.
Jesús Dios kanman chayqa, ¿pin chaykunata hanaq pachamanta nimushanman karqan?
Susana: Manan hayk’aqpas chaypiqa yuyaykurqanichu.
¿Imaraykun Jesús Taytaymi nispa nin, Diostaq Churiymi nispa?
Carmen: Hinaspapas Jesusqa Diostan Taytay nispa nirqan.
Bautizasqa kashaqtintaq hanaq pachamanta huk kunka nimurqan Churiy nispa.
Jesús kikinpunitaq nirqan Diospa Churin kasqanta.
Sichus rimayta munawaq huk runa kikichallan huk runawan kasqanta, ¿pikunamantan rimashawaq?
Susana: Wawqentin runakunamantan.
Carmen: Riki.
Yaqapas mellizokunamanta.
Ichaqa Jesusqa Diostan nirqan Taytay nispa, pay kikintataq nikurqan Churi kasqanta.
Chhaynaqa, ¿imatan Jesús nisharqan?
Susana: Jesusqa rimasharqan Dios aswan atiyniyoq paymanta kasqantan aswan kurak kasqantawan.
Carmen: Arí.
Sut’ipunin wawqentinmanta otaq mellizokunamanta niwasqaykiqa.
Sichus Allin Yachachiq Jesús Dioswan kikichallan kasqankuta niyta munanman karqan chayqa, sut’itachá ninman karqan wawqentin otaq mellizo kasqankuta.
Susana: Riki.
Carmen: Aswanpas nirqanmi Taytantin Churintin kasqankumanta.
Susana: Sut’itan nishanki.
¿Imatan Jesuspa ñawpa qatikuqninkuna yachachirqanku?
Carmen: Tiempochayki kashanraq chayqa, astawanmi Jesusmanta sut’inchasunman.
Susana: Allinmi kanman.
Carmen: Sichus Jesús Dios kanman chayqa, qatikuqninkunapas sut’itapunin ninkuman karqan.
Susana: Riki, ninkumanmi karqan.
Carmen: Bibliapiqa manan ninchu paykuna chayta yachachisqankutaqa.
Aswanpas Filipenses 2: 9 textopin Jesuspa ñawpa qatikuqnin Pablo nirqan: “Chayraykun Diospas paytaqa anchatapuni hatunchaykurqan, hinaspan payman sutita churarqan lliw sutimantapas qollana kaqtapuni ”, nispa. Chaytan Dios ruwarqan Jesús wañukapusqan qhepata.
Chay textoq nisqan hina, ¿imatan Dios ruwarqan?
Susana: Jesustas hatunchasqa.
Carmen: Arí.
Sichus manaraq wañupushaspa Jesús Dioswan kaqlla kanman karqan, chay qhepamantaq Dios hatunchanman chayqa, Diosmanta aswanraqmi kapunman.
¿Kanmanchu pipas Diosmanta aswan hatun?
Susana: Manan kanmanchu.
Carmen: Kaykuna yachasqanchisman hina, ¿Jesús Dioschu?
¿Chaytachu Biblian nin?
Susana: Manan.
Aswanpas nishanmi Diospa Churin nispa.
Carmen: Arí, ichaqa manan chayraykuchu Jesustaqa pisichayku.
Aswanpas prometesqa Mesías kaspan Dios sonqo runakunarayku wañurqan chhaynapi salvakunankupaq, chaypin iñiyku.
Susana: Ñoqapas chaypin iñini.
Carmen: Chhaynaqa tapukunanchismi imaynatas Jesusta agradecekusunman ñoqanchisrayku wañusqanmanta.
Susana: Chaytan ñoqapas tapukuni.
Carmen: Munaqtiykiqa, huk p’unchay kutimusaq chay tapuyta Bibliawan kutichinaypaq.
¿Wasipichu kanki kay p’unchayta hina?
Susana: Arí, kaypin kasaq.
Carmen: ¡Allinmi chayqa!
Astawan yachayta munanki chayqa ¿Imatapunin Biblia yachachin? nisqa libropi 5 capitulota maskhay.
Kaykunamanta yachachin
© 2012 Watch Tower Bible and Tract Society of Pennsylvania.
Todos los derechos reservados.
28 DE MAYO 2012 – 3 DE JUNIO 2012
Churi, Taytanta reqsichiwanchis
3 PÁGINA • 106, 112 TAKIKUNA
4 - 10 DE JUNIO 2012
Traicionayqa tukuy tiempon dañota ruwashan
8 PÁGINA • 63, 32 TAKIKUNA
11 - 17 DE JUNIO 2012
Diosta tukuy sonqowan servishallasun
13 PÁGINA • 52, 57 TAKIKUNA
18 - 24 DE JUNIO 2012
Jehová Dios llaqtanta libran
22 PÁGINA • 133, 131 TAKIKUNA
25 DE JUNIO 2012 – 1 DE JULIO 2012
Jehová yanapawanchis salvakunapaq
27 PÁGINA • 110, 60 TAKIKUNA
KAYKUNAMANTAN WILLASHAN:
1 YACHACHIKUY 3 - 7 PAGINAKAMA
¿Imaynatan Jesús Taytanta reqsichirqan?
¿Imaynatan Jesuspa ejemplonta qatikusunman Diosta runakunaman reqsichispa?
Chaytan kay estudiopi t’aqwirisun.
2 YACHACHIKUY 8 - 12 PAGINAKAMA
Traicionayqa sinchi mast’arisqan kashan.
Cristianokunaqa manan dejananchischu chay millay ruway familianchispi iñiq t’aqapipas huk nisqalla, thak kawsasqanchis chinkachinanta.
3 YACHACHIKUY 13 - 17 PAGINAKAMA
¿Imaynatan rikuchisunman Diosta tukuy sonqowan servisqanchista?
¿Ima peligromantan cuidakunanchis?
¿Iman yanapawasun tukuy sonqowan servinapaq?
Kaypin chaykunata yachanki.
4, 5 YACHACHIKUYKUNA 22 - 31 PAGINAKAMA
‘ Manchay ñak’ariy ’ tiempopiqa Saqran Diospa llaqtanman phawaykunqa.
¿Imaynapin yachanchis Jehová salvawananchista?
¿Imaynatan pay yanapawanchis p’uchukaykama hunt’aq kananchispaq?
Kay estudiokunapi willasqanmi iñiyninchista kallpachanqa.
18 Askha watañan judío runaq capanmanta hap’ipakushani
32 ¿Yuyashankichu?
TAPANPI KAQ: Rit’iq kasqan Iqaluit llaqtapi (Nunavut, Canadá). Lamar qochaq cantonpi Frobisher cheqaspi, huk hermana inuktitut simi rimaqman huk folletota qoshan
HUK SIMIKUNAMAN T’IKRAKUSQAN
Canadapi sucursalqa chunka iskayniyoq simikunaman qelqakunaq t’ikrakusqantan qhawarin
Churi, Taytanta reqsichiwanchis
‘ Manan pipas yachanchu pichus Yaya kasqantaqa, aswanpas Churillan, hinallataq pimanchus Churiqa reqsichiyta munanman chayllapiwanmi yachan. ’
¿IMAYNATAN KUTICHIWAQ?
¿Imaraykun Jesuslla runakunaman Yayanta reqsichiyta atirqan?
¿Imaynatan Jesús Yayanta reqsichirqan?
¿Imaynatan Jesuspa ejemplonta qatikusunman Diosta reqsichispa?
1, 2.
¿Imamantan runakuna yachayta munanku, imarayku?
“¿PITAQ Diosri? ”, nispan askha runakuna tapukunku.
Ejemplopaq, cristianopaq qhawarikuq yaqa llapa runakunaña creenku Trinidadpi chaypas, askhan qhawarinku chay yachachikuyqa mana entiendenapaq kasqanta.
Huk religioso runan qelqarqan: “Chay yachachikuyqa manan runaq yuyayninpaq hinachu.
Runakunaqa manan entiendeyta atinmanchu ”, nispa.
Chaymantapas, evolucionpi creeqkunaqa “manan Diosqa kanchu ” ninkun.
Aswanpas paykunapaqqa tukuy ima kaqpas yanqallamantas paqarimusqa.
Ichaqa Charles Darwin runan khaynata nirqan: “Qhawarisqayman hinaqa, runakunaqa manan entiendeyta atisunmanchu chay imaynachus kasqanta ”, nispa.
Imapiña creenku chaypas, askhan tapukunku kanchus Dios icha manachus chayta.
Ichaqa, mana allin chaninchasqa kutichiykunata tarispan manaña maskhankuchu.
Saqraqa “mana iñiqkunaq yuyaynintan [...] tutayachin ”.
Chayraykun yaqa llapa runakuna universo Kamaq Diosmanta mana yachankuchu (Isa.
45: 18).
a) ¿Pin reqsichiwanchis Kamaqninchis imayna kasqanta?
b) ¿Ima tapuykunatan t’aqwisunchis?
Runakunan ichaqa Diosmanta cheqaqkaqta yachanankupuni.
Diospa ‘ sutinta waqyakuqkunallan qespichisqa kanqaku ’.
Diosta sutinmanta waqyakunapaqqa allintan yachananchis pay imayna kasqanmanta.
Jesuspas allintan Diosta reqsirqan, chaymi discipulonkunaman Taytanta reqsichirqan paykunaman willaspa (leey Lucas 10: 22).
¿Imaraykun Jesuslla aswan allinta Taytanta reqsichiyta atirqan?
¿Imaynatan ruwarqan?
¿Imaynatan ñoqanchispas runakunaman Diosmanta yachachispa Jesusta qatikusunman?
Chay tapuykunatan kutichisun.
JESUSLLAN ALLIN PREPARASQA
4, 5.
¿Imaraykun Jesuslla allintaqa Taytan imayna kasqanta reqsichiyta atirqan?
Jesusmi aswan allin preparasqa kasharqan Taytanmanta willananpaq.
Paymi ñawpaq kamasqa karqan, manaraq kay pachaman hamushaspaqa hanaq pachapin kawsarqan, ‘ Diospa sapan Churinmi ’ karqan.
¡May sumaqmi chayqa karqan!
Manaraq ima kamasqapas kashaqtinmi Churiqa sumaqta kawsasharqan Taytanpa munakusqan sumaq qhawarisqan ima, yachasharqantaq Taytan imayna kasqanta imayna ruwasqantapas.
Taytawan Churiwanmi sumaqta rimanakurqanku waranqa - waranqa watakuna, chhaynapitaq anchata munanakurqanku.
¡Churiqa allintan reqsirqan Taytan imayna kasqanta! (Leey Colosenses 1: 15 - 17.)
Diosqa Churintan churarqan paymanta rimananpaq, chaymi nikun “Diospa Simin ”, nispa.
Chayrayku, Jesusllan aswan allinta reqsichiyta otaq yachachiyta atirqan Dios imaynachus kasqanta.
Chaymi Juan willan “Simiqa ” ‘ Yayawan kuska tiyasqanta ’.
Chaypi nisqanqa ñawpaqpi judiokunaq costumbrentan yuyarichiwanchis.
Paykunaqa mikhunankupaqmi wask’a tiyanapi kuska tiyaqku, chhaynapin hukpa qhasqonmanpas k’iraykuyta atiqku facilta parlanankupaq.
Chhaynallataqmi Taytawan Churiwanpas kuska kaspa sumaqta parlaqku.
6, 7.
¿Imaynapin Taytawan Churiwan allin amigontin karqanku?
Paykunapuran aswan allinta reqsinakurqanku, chaymi Taytaqa ‘ sapa p’unchay paywan kusikurqan ’ otaq payta munakurqan (leey Proverbios 8: 22, 23, 30, 31).
Taytanwan kuska llank’aspa, imayna Dios kasqantapas qatikuqtinqa amistadninkun astawan wiñarqan.
Churiqa astawanmi taytanta munakurqan, yuyayniyoq kamasqankunata imayna tratasqanta rikuspa.
Dioslla Kamachinanpaq derechoyoq kasqanta Satanás iskayachiqtinqa, Churiqa rikurqanmi Taytan imaynatachus munakuyta, chaninkayta, yachayta, atiynintapas chaypi rikuchisqanta.
Chaykuna rikusqanqa prepararqanchá Hallp’aman hamuspa sasachakuykunata imaynata atipananpaq.
¿Imaraykun Evangeliokuna yanapawanchis Dios imayna kasqanta entiendenapaq?
Allin amigontin kasqankuraykun sapallan Churiqa willayta atirqan imaynachus Taytan kasqanta.
Chaymi Yayata reqsinapaqqa Churinpa rimasqanta ruwasqantawan t’aqwirinanchis.
Kaypi yuyaykusun: sichus munakuy simi imaninanchus kasqanta diccionariopi leesunman chayqa, manan llapanta entiendesunmanchu.
Evangeliokunapin willashan Jesuspa llank’ayninmanta runakunata imayna qhawarisqanmantapas, chaypin aswan allinta entiendenchis “Diosqa munakuymi ” nisqanta.
Kaqllataqmi suceden Diospa huk sumaq kayninkunawanpas, chaykunatan Cristo discipulonkunaman rikuchirqan.
TAYTAN IMAYNA KASQANTA REQSICHIRQAN
a) ¿Imaynatan Jesús llapa qatikuqninkunaman reqsichirqan Taytan imayna kasqanta?
b) ¿Imaynatan Jesús yachachisqanwan Yayanta reqsichirqan?
¿Imaynatan Jesús lliw qatikuqninkunaman reqsichirqan Taytan imayna kasqanta?
Yachachisqanwan ruwasqanwan iman.
Ñawpaqtaqa yachachisqanpin reparanchis Taytanpa yuyaykusqanta, sientesqanta, ruwasqantapas entiendesqanta.
Ejemplopaq, Taytantan rikch’anachirqan huk munakuq michiqwan, payqa huk ovejan chinkaqtinmi maskhaq lloqsin, tarispataq ‘ astawanraq kusikun mana chinkasqa isqon chunka isqonniyoq ovejanmantaqa ’.
¿Imatan Jesús chaywan yachachirqan?
Nirqanmi: “Chay hinallataqmi hanaq pachapi kaq Yayaykichispas mana munanchu kay huch’uykunamanta huknillanpas chinkanantaqa ”, nispa.
¿Imatan chaymanta yachanchis?
Mayninpiña qhawarikusunman pisipaq, qonqasqa chaypas, hanaq pacha Taytanchisqa interesakunmi ñoqanchispi chay “huch’uykunamanta ” kasqanchisrayku.
¿Imaynatan Jesuspa ruwasqankuna rikuchin Taytan imayna kasqanta?
Iskaypi, Jesusqa ruwasqanwanmi Taytan imayna kasqanta reqsichirqan.
Chayraykun apóstol Felipe Diosta rikuchinanta munaqtin, Jesús nirqan: “Ñoqata rikuwaqqa Yayatan rikun ”, nispa.
¿Imakuna ruwasqanpin chayta rikuchirqan?
Huk kutinmi “lepra onqoypa tukusqan runa ” valekurqan qhaliyachinanpaq, hinaspan Jesusqa llamiykuspa nirqan:“ Munanin, qhali kapuy ”, nispa.
Chay runaqa Diospa atiynintan rikurqan Jesuspa ruwasqanpi.
Lázaro wañupuqtinmi Jesuspa ‘ sonqon “ch’allaq ” nirqan, hinaspan sinchita llakikuspa [...], waqarqan ’, chay kutipin discipulonkuna rikurqanku Diospa khuyapayakuynin rikuchisqanta.
Yacharqanña kawsarichisqa kananta chaypas, sonqonmanmi chayarqan wañupuqpa familiankuna amigonkunapas nanaypi tarikusqanku.
Sapankanchispapas kanmi Jesuspa ruwasqanmanta gustawasqanchis willakuykuna, chaykunapin rikunchis Yayanchis Jehová khuyapayakuq kasqanta.
a) ¿Imaynatan Taytanta Jesús reqsichirqan negocio ruwaqkunata templomanta qarqomuspa?
b) ¿Imaraykun chayta yachay kallpachawanchis?
Chaymantapas, ¿imatan yachanchis templopi uywa vendeqkunata Jesús qarqosqanmanta?
Kaypi yuyaykusun: waskhamanta hasut’ita ruwarqospan, cambiaqkunaq mesankuta t’ikraspa qolqenkuta hich’arparirqan.
Chhayna valorwan ruwasqanmi discipulonkunata yuyarichirqan rey Davidpa kay nisqanta: “Yupaychana wasiykimantan anchatapuni sientini ”, nispa (Sal. 69: 9).
Millay runakunata chay hinata qarqosqanmi rikuchirqan tukuy kallpanwan cheqaq yupaychay defiendesqanta.
¿Reparanchischu imaynata chay kutipi Taytan hina kasqanta?
Chaypi reparanchis Diosqa manan kay pachamanta millay kawsayta chinkachinanpaq atiynillayoqchu kasqanta, aswanpas chay ruwayta maytapuni munasqanta.
Jesuspa mana iskayaspa ruwasqanmi rikuchin kay pachapi mana chanin kawsay kasqanwan Dios imayna sientekusqanta.
Chayta yachayqa, ¡anchatan kallpachawanchis mana chanin ruwaykunata atipanapaq!
12, 13.
¿Imatan Jehová Diosmanta yachachiwanchis Jesús discipulonkunata imayna tratasqan?
Discipulonkunata imayna tratasqanpin Jesusqa rikuchillarqantaq Taytan imayna kasqanta.
Paykunan sapa kutilla discutirqanku mayqenninkuchus aswan importante kasqankumanta.
Taytanwan unay tiempo kawsasqanpin Jesús yacharqan hatunchakuyta imayna qhawarisqanta (2 Sam.
22: 28; Sal. 138: 6).
Chaymantapas, rikurqanmi Saqra imaynatachus hatunchakuyta atiyniyoq kaytapas maskhasqanta.
Chayraykuchá Jesusqa llakisqa sientekurqan discipulonkuna chhaynata yuyaykusqankuwan, paykunatan yachachisqa, apostolninkuna kanankupaqpas akllasqa.
Jesuspa wañupunan p’unchaykamapas rikuchishallarqankun chhayna hatunchakuq kayta.
Ichaqa mana sayk’uspan sumaqta anyarqan, suyarqanmi tiempowan pay hina huch’uyaykukuq kanankuta.
¿Reparanchischu discipulonkunata imayna yanapasqanpi Tayta imayna kasqanta?
Cristoq rimasqanpi ruwasqanpipas, ¿rikunchischu imaymanapiña pantaqtinkupas, Yayaqa siervonkunata mana hayk’aqpas saqerparisqanta?
Diospa sumaq kayninkunapi yuyaykuspa, ¿kallpachakunchischu pantasqanchiskunamanta pesapakunapaq?
YAYANTA REQSICHIYTA MUNARQAN
¿Imaynatan Jesús rikuchirqan Taytanta reqsichiy munasqanta?
Askha millay gobernantekunan kamachisqanku runakunata controlanku mana imatapas willaspa, Jesusmi ichaqa hukkunaman willayta munarqan Taytanmanta yachasqanta, chaytan ruwarqan mana imatapas pakaspa (leey Mateo 11: 27).
Hinaspapas huknin qatikuqninmi nirqan: “Churin [...], yuyayta qowanchis cheqaq Diosta reqsinanchispaq ”, nispa.
¿Ima ninantaq chayri?
Yuyayninkutan kicharirqan Taytanmanta willasqanta entiendenankupaq.
Payqa manan mana entiendena Trinidadmanta yachachispachu Taytanmanta cheqaq yachachikuyta pakarqan.
¿Imaraykun Jesús Taytanmanta mana llapa yachasqantachu willarqan?
¿Taytanmanta llapa yachasqantachu Jesús willarqan?
Wakintaqa manan willarqanchu (leey Juan 16: 12).
Pay kikinmi nirqan: “Kunanqa sasa entiendeyraqmi kasunkichisman ”, nispa.
Ichaqa willarqanmi qhepamanqa santo espíritu imaymanata entiendenankupaq yanapananta, chhaynapin “tukuy cheqaqkaqta ” yachankuman.
Huk allin taytaqa manan tukuytachu wawanman yachachin, aswanpas hatun kaqtinñan. Chhaynallataqmi Cristopas qatikuqninkunaman mana llapantachu Taytanmanta willarqan, aswanpas iñiyninkupi wiñasqa kaqtinkuñan huk yachachikuykunata sut’incharqan.
Sumaq sonqo kaspan qhawarirqan maykamachus entiendey atisqankuta.
RUNAKUNAMAN DIOSTA REQSICHISUN JESÚS HINA
16, 17.
¿Imaraykun aswan allinpi tarikunchis Yayamanta willananchispaq?
Sichus pitapas reqsinchis hinaspa sumaq runa kasqantapas valoranchis chayqa, paymantan hukkunaman willayta munanchis.
Chhaynatan Jesuspas ruwarqan, kay pachapi kashaspaqa Taytanmantan willarqan.
¿Payta qatikusunmanchu runakunaman Diosta reqsichispa?
Rikusqanchis hina, Jesusmi aswan allintaqa Diosta reqsirqan, hinaspapas munarqanmi yachasqanmanta hukkunaman willariyta.
Discipulonkunamanmi yachayta qorqan Dios imaynachus kasqanta entiendenankupaq.
Cristoraykun ñoqanchisqa huk runakunamantaqa aswan allinta Jehová Diosta reqsispa payta munakunchis.
Ancha agradecesqan kashanchis yachachikuyninwanpas ruwasqanwanpas Taytanta reqsichiwasqanchismanta.
Kamaqninchista reqsisqanchismantaqa umatapas hoqarisunmanraqmi (Jer. 9: 24; 1 Cor. 1: 31).
Kallpachakurqanchismi Diosman asuykunanchispaq, chaymi paypas asuykamuwarqanchis.
Chayraykun aswan allinpi tarikunchis paymanta yachasqanchista hukkunaman willananchispaq.
¿Imaynatan ruwasunman?
18, 19.
¿Imaynatan hukkunaman Diosta reqsichisunman?
Ancha importanten Jesuspa ejemplonta qatikuspa rimasqanchiswanpas ruwasqanchiswanpas Yayata reqsichiyqa.
Amapuni qonqasunchu, askha runakunan mana yachankuchu pichus Dios kasqanta.
Yaqapaschá pantasqa yachachikuykunawan paymanta mana kaqta yacharqanku.
Ichaqa ñoqanchismi yanapasunman Diospa sutinmanta, runakunapaq imatachus ruwananmanta, imayna kasqanmantapas yachanankupaq.
Chaymantapas, iñiqmasinchiskunawanmi parlarisunman Bibliapi leesqanchis Diospa sumaq kayninkunamanta.
Chhaynapin paykunapas aswanta yachanqaku.
¿Imanisunmantaq ruwayninchiskunawan Diosta reqsichiymanta?
Imatapas Cristota munakuspa ruwasqanchista rikuspan askha runakuna Diosmanpas Churinmanpas asuykuyta munanku.
Apóstol Pablo niwanchis: “Ñoqamanta yachaqakuychis, imaynan ñoqapas Cristomanta yachaqakuni hinata ”, nispa.
Ancha kusikunapaqmi ruwayninchiskunawan Diosta reqsinankupaq runakuna yanapayqa.
Chayrayku, Jesuspa ejemplonta qatikuspa Yaya imayna kasqanta hukkunaman reqsichishallasun.
Traicionayqa tukuy tiempon dañota ruwashan
“Ñoqaykuqa kay llaqtapi [...] hunt’aq runakunan kayku. ”
(2 SAM.
YACHASQANCHISTA YUYARISUN:
¿Imatan yachanchis Dalila, Absalón, Judas Iscariote traicionaq kasqankumanta?
¿Imaynatan qatikusunman hunt’aq Jonatanta, Pedrotapas?
¿Imaynatan hunt’aq kasunman parejanchismanpas Jehová Diosmanpas?
1 - 3. a) ¿Iman kay tiempopi askha runakunata dañota ruwashan, imaynatan ruwashan?
b) ¿Ima kinsa tapuykunatan kutichisun?
¿IMAPIN kaqlla kanku Dalila, Absalón, Judas Iscariotepas?
Llapankupas traicionaqmi karqanku. Dalilan traicionarqan qosan juez Sansonta.
Absalontaq papan rey Davidta.
Judastaq Yachachiqnin Cristota.
Chhayna kasqankuwanmi hukkunata dañota ruwarqanku.
Librokuna qelqaq warmin traicionayta tupachin kay tiempopi kaq viciokunawan.
Chaywanqa manan admirakunchischu, ‘ kay tiempoq p’uchukayninmanta ’ señalta willaspan Jesús nirqan: “Paykunapura [...] hap’iykachinakunqaku otaq traicionanakunqaku ”, nispa.
Chhayna kawsaymi rikuchin ‘ tukukuy qaylla p’unchaykunapi ’ kawsasqanchista.
Pablon willarqan chay p’unchaykunapi ‘ Diosta mana manchakuqkuna [...] amigonkunata hap’iykachiq ’ runakuna kananmanta.
Libro qelqaqkunapas peliculata horqomuqkunapas runaq sonqonman chayananpaq hinan horqomunku traicionanakuymanta, ichaqa kawsayninchispiqa llakikuyta ñak’ariytan paqarichin.
Chhaynapin traicionanakuyqa tukuy tiempo dañota ruwarqan.
¿Imatan yachanchis Bibliapi tarikuq runakunaq traicionasqankumanta yachaspa?
¿Imatan yachanchis hunt’aq sonqo kaqkunamanta?
Imaña kaqtinpas, ¿pimanmi hunt’aq kananchis?
ÑAWPAQPI MANA ALLIN EJEMPLOKUNA
¿Imaynatan Dalila traicionarqan Sansonta, imaraykun sinchi millay chay ruwasqan karqan
Ñawpaqta yachasun munasqanman hina ruwaq Dalila warmimanta, paywanmi Sansón sonqonta suwachikurqan.
Sansonqa decidisqan kasharqan Diospa llaqtanpi umallispa Filistea runakunawan maqanakunanpaq.
Phisqantin Filistea umallikunaqa, yacharqankupaschá Sansonta Dalila mana munakusqanta, paypaq mana hunt’aq kasqantapas, chayraykun imaynapi kallpayoq kasqanta averiguananpaq askha qolqeta afrecerqanku, chhaynapi wañuchinankupaq.
Dalilaqa qolqeraykun traicionarqan, ichaqa kinsa kutipin mana averiguayta atirqanchu.
Sapa p’unchaymi ‘ tapupayarqan ’, hinan Sansonqa chaywan sayk’uspa “wañuytaraq munarqan ”.
Chhaynapin willarqan chukchanta mana hayk’aqpas rutusqankuta, rutuqtinkutaq kallpan mana kapunanta.
* Dalilaqa chayta yachaspa hinan moqonpatapi puñuchispa chukchanta rutuchirqan, hinan enemigonkunaman entregarqan imatapas paywan ruwanankupaq (Jue.
16: 4, 5, 15 - 21). ¡Sinchi millaymi chay ruwasqanqa karqan!
Qolqeta munapayaspan payta munakuq qharita traicionarqan.
a) ¿Imaynatan Absalón Davidta traicionarqan, imatan chaywan rikuchirqan?
b) Imaynan David sientekurqan Ahitofel traicionaqtin?
Yachallasuntaq Absalonmantapas.
Paymi ambicioso kaspa papan rey Davidpa kamachikuyninta qechuyta munarqan.
Israel ‘ runakunaq sonqontan suwayta ’ qallarirqan, imaymanata prometespan q’oturqan.
Chaymantapas hawa sonqolla munakuspan paykunata abrazaykurqan much’aykurqan ima, cheqaqtapas interesakunman hinaraq (2 Sam. 15: 2 - 6).
Davidta aconsejaq Ahitofelpa sonqontapas suwarqanmi, chhaynapin David contra hatarispa traicionarqan (2 Sam.
15: 31). 3, 55 Salmokunan willashan Ahitofel traicionaqtin David imayna sientekusqanta (Sal. 3: 1 - 8; leey Salmo 55: 12 - 14).
Diospa akllasqan rey contra hatarispan Absalón rikuchirqan Dios Kamachikuq kasqanta mana respetasqanta, ambicioso mana p’enqakuq kasqantapas (1 Cró.
28: 5). Absalonpa chay ruway munasqanqa mana imapin tukurqan, Davidmi ichaqa kamachishallarqan.
¿Imaynatan Judas Jesusta traicionarqan, imawanmi tupachikun Judas sutita?
Kunanqa Judas Iscarioteq ruwasqanpi yuyaykusun.
Discipulonkunawan Pascuata celebrashaspan Jesús nirqan: “Cheqaqtan niykichis, hukniykichismi ñoqata hap’ichiwanqa ”, nispa.
Chay ch’isinpachan Getsemaní huertapi Pedrota, Santiagota Juantawan Jesús nirqan: “Hap’ichiwaqniymi chayamunña ”, nispa.
Chayllamanmi Judasqa runakunapiwan asuykuspa: “Yachachiqníy napaykuykin nispa, Jesusta much’aykurqan ”.
Qolqe sonqo kasqanraykun Judasqa “mana huchayoq runata ” traicionaspa enemigonkunaman entregarqan.
Chaytan ruwarqan kinsa chunka qolqeraykulla.
Chaymantapachan Judas sutita traicionaqkunawan tupachikun, astawanqa hawa sonqolla amigo kaqkunata.
¿Imatan yacharqanchis kay runakunaq kawsayninmanta a) Absalonmanta Judasmantawan, b) Dalilamanta?
¿Imatan yacharqanchis chay mana allin ejemplokunamanta?
Absalonwan Judaswanqa mana allinpin tukurqanku Diospa akllasqan runata traicionasqankurayku (2 Sam. 18: 9, 14 - 17; Hech. 1: 18 - 20).
Dalila sutitataq wiñaypaq tupachikunqa: traicionaqwan, hawa sonqolla munakuqwan (Sal.
119: 158). Chhaynaqa karunchakunanchismi ambicioso kaymanta munapayaymantapas; chhayna kaspaqa manan Diospa favorninta chaskisunmanchu.
Chay ejemplokunan sut’ita rikuchiwashanchis traicionayqa sinchi mana allin kasqanta.
HUNT’AQ KAQKUNA HINA KASUN
8, 9. a) ¿Imaraykun Jonatán Davidman jurarqan hunt’aq kananpaq?
b) ¿Imaynatan Jonatanpa ejemplonta qatikusunman?
Bibliaqa rimallantaqmi hunt’aq runakunamanta.
Iskay runakunamanta yachasun.
Ñawpaqta yachasun Jonatanmanta, payqa Davidpaqmi hunt’aq karqan.
Rey Saulpa kuraq churin kasqanraykun payqa Israelpi rey kayta atirqan.
Ichaqa Diosmi Davidta akllarqan, chaywanqa manan celosochu churakurqan, aswanpas respetarqanmi Diospa decidisqanta.
Manataqmi enemigonta hinachu qhawarirqan aswanpas ‘ sonqonmi ’ Davidpaq karqan, jurarqantaqmi payman hunt’aq kananpaq.
Capantapas espadantapas flechananpaq arcontapas qorqanmi, chaywanmi rikuchirqan David rey kananpaq akllasqa kasqan respetasqanta (1 Sam.
18: 1 - 4). Chaymantapas, wañuytapas mana manchakuspan tukuy atisqanta ruwarqan Davidta ‘ kallpachananpaq ’.
Hunt’aq kaspanmi amigonta kallpacharqan khaynata: “Qanpunin Israelpi reyqa kanki, ñoqataq qanman qatiq kamachikuq kasaq ”, nispa (1 Sam.
20: 30 - 34; 23: 16, 17). Chayraykuchá Davidqa Jonatán wañupuqtin llakikusqanta munakusqanta rikuchinanpaq huk takita ruwarqan (2 Sam.
1: 17, 26).
Jonatanqa manan iskayarqanchu hunt’aq kananpaqqa.
Payqa tukuy sonqon Jehová Diospa kamachisqanta kasukurqan, chaymi akllasqan Davidtapas yanaparqan.
Chhaynallataqmi ñoqanchispas iñiq t’aqapi manaña imapipas llank’anchischu chaypas, pusariwananchispaq churasqa iñiqmasikunata sonqomantapacha yanapananchis.
10, 11. a) ¿Imaraykun Pedro Jesuspaq hunt’aq sonqo karqan?
b) ¿Imaynatan Pedroq ejemplonta qatikusunman?
Huk allin ejemploqa apóstol Pedron, paymi Jesusman prometerqan hunt’aq kananpaq.
Jesusmi rikch’anachiywan yachachirqan cuerponta yawarnintapas sacrificio haywananpi iñinanku ancha importante kasqanta, chayta uyarispan askha qatikuqninkuna ofendekuspa ripurqanku.
Chaymi Jesús chunka iskayniyoq apostolninkunata tapurqan: “¿Qankunapas kutipuytachu munankichis? ”, nispa.
Hinan Pedro kutichirqan: “Señor, ¿pimantaq risaqku?
Chaymi ñoqaykuqa iñiyku hinaspan yachayku qanqa Diospa Ch’uya Churin kasqaykita ”, nispa.
¿Llapantachu Pedro entienderqan qhepaman Jesuspa ruwanan sacrificiomanta?
Ichaqa decidisqan kasharqan Diospa Churinpaq hunt’aq kananpaq.
Pedroqa manan piensarqanchu Jesús pantashananpaq, hinaspa qhepaman allichananta.
Aswanpas huch’uyaykukuspan reconocerqan Jesuspa ‘ rimasqankunaqa wiñay kawsay simikuna ’ kasqanta.
¿Imaynatan qhawarinchis ‘ hunt’aq mayordomoq ’ qelqankunapi huk yachachikuyta mana entiendespa otaq mana yuyaykusqanchisman hinachu kaqtin?
Kallpachakunan entiendenapaq, manataqmi suyanachu qhepaman cambiakunanta otaq yuyaykusqanchisman hina allichakunanta (leey Lucas 12: 42).
PAREJAPI HUNT’AQ KANA
12, 13.
¿Imaynapin casado ukhupi traición kanman, imaraykun mana edadmantachu dependen?
Manapunin hayk’aqpas dejananchischu familiapi iñiq t’aqapipas traicionay thak kawsayninchista chinkachinanta.
Chayrayku, ¿imaynapin tukuy tiempo hunt’aq sonqo kasunman parejanchisman Diosmanpas?
Wasanchaspa traicionayqa sinchi millaymi, chayta ruwaqqa hukta munapayaspan parejanman hunt’aq kananpaq promesa ruwasqanta sarunchan.
Traicionasqa parejaqa qonqaymi sapan rikukun, “kay pachapas kicharikuspa hukpaqkama millp’uwanman ”, ninraqmi.
¿Imaynapitaq anchata munanakushaspa chhaynapi tukunkuman?
Chayqa suceden iskayninkuq munanakuyninku pisi - pisimanta chiriyaqtinmi.
Sociología nisqamanta profesora, Gabriella Turnaturi willan: “Casado ukhupi traicionqa kan, yuyarispalla sumaqta kawsasqankuraykun ”.
Chayqa sucedenmi askha wataña casado kaq runakunapipas.
Chhaynapin tarikurqan 50 watayoq runa, iskay chunka phisqayoq wataña hunt’aq esposanmantan divorciakurqan huk warmiwan kawsananrayku.
Wakinqa manan importantepaqchu chayta qhawarinku, “chay edadpi pantayqa normalmi ”, nispanku.
Ichaqa chhaynata rimanamantaqa sut’inta nisun: “Chay edadpi parejankuta traicionaymi ”, nispa.
a) ¿Imaynatan Jehová qhawarin parejanku traicionaqkunata?
b) ¿Imanirqanmi Jesús parejapi hunt’aq kaymanta?
¿Imaynatan Jehová qhawarin mana wasanchay hucha kashaqtin saqeqkunata?
Diosninchisqa cheqnikunmi divorciakuyta.
Sut’itan huchacharqan parejankuta traicionaq casadokunata (leey Malaquías 2: 13 - 16).
Jesuspas Taytan hinan yachachillarqantaq: wasanchaq runaqa manan derechonpichu inocente parejanta qarqonanpaq nitaq saqenanpaqpas (leey Mateo 19: 3 - 6, 9).
¿Imatan casadokuna ruwankuman prometenakusqanku allin takyasqa kananpaq?
¿Imaynapin casadokuna parejankupaq hunt’aq kankuman?
Diospa Simin Qelqan kutichin: “Wayna kashaspa casarakusqayki, warmillaykiwan kusikuy ”,“ munakusqayki warmiwan kusisqa kawsakuy ”, nispa (Pro.
5: 18; Ecl. 9: 9). Tiempoq pasasqanman hinan sapankanku tukuy tiempo “sumaqta ” munanakuspa kawsananku.
Iskayninkun qhawarinakunanku, iskayninkun tiempota pasarinanku, iskayninkutaq munanakuyninkuta wiñachinanku.
Chaymantapas, kallpachakunankun matrimonionkuta, Dioswan allinpi kasqankutapas cuidanankupaq.
Chaypaqmi sapa kutilla kuska Bibliata estudiananku, kuska predicananku, Diospa bendicionnintapas kuska mañakunanku.
JEHOVÁ DIOSPAQ HUNT’AQ KASUN
16, 17. a) ¿Imaynapin hunt’aq kayninchis pruebaman churasqa kanman familiapi iñiq t’aqapipas?
b) ¿Ima ejemplon rikuchin Diospa kamachikuyninta kasukuy allinpuni kasqanta?
Wakin iñiqmasikunaqa hatun huchamanmi urmarqanku, chaymi ‘ paykunaqa k’arakta [otaq chaninta] anyasqa ’ kanku, chhaynapi “iñiyninkupi allin kanankupaq ”.
Mayninpin ichaqa mana allin comportakusqankurayku Diospa llaqtanmanta qarqosqa kanku.
Chhaynapin “wanachisqawan yachaqaspa chaninta, sumaqta ” purinku.
Ichaqa, ¿sichus qarqosqa runa familianchis otaq amigonchis chayri?
Chaypin ichaqa Jehová Diosman hunt’aq kayninchis pruebapi kanman.
Diosmi kamachiwanchis mana mayqen qarqosqa kaqwanpas huñunakunapaq. Payqa yachanmi kasukushanchischus chay kamachikuyta chayta (leey 1 Corintios 5: 11 - 13).
Huk ejemplota qhawarisun llapa familia Diospa kamachisqanta kasukuqtin may allinchus kasqanmanta.
Huk waynan 10 wataña qarqosqa kasharqan, chay tiempopin tayta - maman tawa hermanonkunapiwan mana paywan ‘ huñukurqankuchu ’.
Mayninpin payqa familianpa imapas ruwasqankupi kuska kayta munarqan, ichaqa llapankun Diosta kasukurqanku.
Diospa llaqtanpi hukmanta chaskisqa kaspan willakurqan: “Kutimpunaypaqqa familiayta nishuta extrañasqaymi kallpachawarqan, astawanqa ch’isinkunan sapallay sientekuq kani.
Sichus familiay pisillatapas ñoqawan kanman karqan chayqa, chayllawanmi thak kayman karqan ”, nispa.
Mana k’atatapas rimayusqankun kallpacharqan hukmanta Dioswan allinpi kananpaq.
Chayta ama qonqasunchu sichus hayk’aqllapas qarqosqa familianchiswan parlay ganas hap’iwasun chayqa.
Hunt’aq kaymanta, traicionaymantawan yachaspa, ¿imata ruwananchispaqmi decidikunchis?
Kay pachapiqa traicionakuq runakunawan kuskan tiyanchis.
Chaywanpas, Diospa llaqtanpiqa hunt’aq iñiqmasinchiskunan kashan, chayqa allin ejemplon ñoqanchispaq.
Kawsayninkupi tukuy ruwasqankun hunt’aq kasqankuta rikuchin, kaytapas nishankuman hinan: “Llapaykun llamp’u sonqo hunt’aq runakuna kayku ”, nispa (2 Sam. 20: 19).
Chhaynaqa, sapa p’unchay rikuchisun Diosman runamasinchismanpas hunt’aqllapuni kananchispaq decidikusqanchista.
Sansonpa kallpanqa manan chukchanpichu karqan, aswanpas Nazareo kaspa Jehová Diospa allin qhawarisqa kasqanpin, chaytan chukchan rikuchirqan.
Chhayna llakikuypi tarikuspa imayna atipanaykipaq, qhawariy: “¿Qosaykichu wasancharqasunki? ”
nisqa temata. Qhawaq, 15 de junio 2010 revistapi 29 - 32 paginakunapi.
[10 paginapi dibujo]
Pedroqa hunt’aqmi karqan Diospa Churinpaq, manataqmi hukkuna hinachu saqerparirqan
Diosta tukuy sonqowan servishallasun
“Churíy, [...] reqsikuy taytaykiq Diosninta, hinaspa serviy tukuy sonqowan. ” (1 CRÓ.
28: 9.)
TAPUYKUNATA KUTICHIY:
¿Imatan sonqo representan?
¿Iman yanapawasun sonqonchis imaynachus kashasqanta yachanapaq?
¿Imaynatan hunt’aq sonqowan Diosta servishallasun?
1, 2. a) ¿Cuerponchispi ima partemantan astawan Biblia riman?
b) ¿Imaraykun yachananchis imatachus sonqo representasqanta?
BIBLIAPIQA askha textokunapin cuerponchispa partenkunamanta riman rikch’anachiy simipi.
Ejemplopaq, Jobmi nirqan: “Ñoqaqa ñawsakunaq ñawinmi karqani, such’ukunaqpas chakinmi karqani ”, nispa.
Jesuspas nirqanmi: “Paña makiykitaqchus huchaman urmachisunkiman chayqa, kuchurqospa wikch’uy ”, nispa (Job 29: 15; Mat.
5: 30).
Astawanqa sonqonchismantan Bibliaqa riman.
Hunt’aq warmi Anan chay hinata sonqomanta rimarqan, Diostan nirqan: ‘ Sonqoymi kusikushan ’, nispa (1 Sam. 2: 1).
Sonqo simiqa yaqa waranqa kutitan Bibliapi rikhurin, yaqa llapanpitaqmi hukwan rikch’anachikun.
Sonqo imatachus representasqanta yachayqa ancha importanten. ¿Imarayku?
Biblia nin: “Sonqoykitaqa allintapuni waqaychay ”, nispa (leey Proverbios 4: 23).
¿IMATAN SONQO REPRESENTAN?
¿Imatan ruwananchis Bibliaq willasqan sonqo simita entiendenapaq?
Bibliaqa manan huk diccionariopi hinachu willan imatachus sonqo simi significasqanta, ichaqa t’aqwirispan entiendenchis imachus kasqanta.
Kay ejemplopi yuyaykuy: huk mallkiq ladonpi sayaspaqa raphinkunallatan rikunki, manan rikuwaqchu chay mallki imaynachus kasqantaqa.
Qhepaman kutirispan ichaqa imaynachus kasqanta llapanta rikunki.
Chay hinallataqmi sonqo simipas, llapanpi imachus kasqanta yachanapaqqa, sonqomanta willaq askha textokunatan t’aqwirinanchis.
¿Imatan Biblia chaymanta yachachin?
a) ¿Imatan sonqo representan?
b) ¿Imatan Jesús nisharqan Mateo 22: 37 textopi?
Bibliapi sonqo simiqa, ukhunchispi imayna runa kasqanchismantan riman; chayqa imakuna munasqanchis, imayna yuyaykusqanchis, imatapas imayna qhawarisqanchis, imakuna ruway yachasqanchis, ima intencionwan ruwasqanchis, imakunaman aypay munasqanchis iman (leey Deuteronomio 15: 7; Proverbios 16: 9; Hechos 2: 26).
T’aqwinapaq qelqan willan rikch’anachisqa sonqoqa, “ukhunchispi imayna runa kasqanchis ” kasqanmanta.
Mayninpin ichaqa chay simi wakillanmanta riman.
Ejemplopaq Jesusmi nirqan: “Señor Diosniykitan munakunki tukuy sonqoykiwan, tukuy almaykiwan, tukuy yuyayniykipiwan ”, nispa.
Chaypin huk runaq imayna sientekusqanmanta, imakuna munasqanmantawan rimashan.
‘ Sonqomanta ’, ‘ almamanta ’, ‘ yuyaymantawan ’ Jesús rimaspaqa, willasharqanmi Dios munakusqanchista mana imayna sientekusqallanchiswanchu rikuchinanchista, aswanpas kawsayninchista yuyayninchistapas imayna utilizasqanchiswan ima.
Ichaqa sonqo simi sapallan rikhuriqtinqa, ukhupi imayna runa kasqanchismantan rimashan.
¿IMANAQTINMI SONQONCHISTA CUIDANANCHIS?
¿Imaraykun kallpachakunanchis Diosta tukuy sonqowan servinapaq?
Rey Davidmi wawanta aconsejarqan: “Qantaq, churíy Salomón, reqsikuy taytaykiq Diosninta, hinaspa serviy tukuy sonqowan, tukuy yuyaywan. Señor Diosqa llapan runakunaq sonqontan t’aqwin, yachantaq pakasqa lliw yuyaykusqakunatapas ”, nispa (1 Cró.
28: 9). Arí, Diosqa lliw sonqokunatan t’aqwin (Pro.
17: 3; 21: 2). Chayraykun Dioswan allinpi kananchispas, hamuq tiempopi kawsayninchispas imatachus sonqonchispi rikusqanmanta dependen.
Chaymi ancha importante Davidpa aconsejasqanta kasukuspa tukuy sonqowan Diosta serviy.
¿Imatan yuyarinanchis Dios serviy munasqanchismanta?
Cristiano kawsayninchispi anchata kallpachakusqanchismi rikuchin Jehová Diosta tukuy sonqowan serviy munasqanchista.
Ichaqa kaytan yuyarinanchis: Diosta serviy munasqanchisqa pisiyanmanmi Saqraq kamachisqan pacha nishuta mat’ipayawasqanchisrayku, hinallataq huchayoq runa kasqanchisrayku (Jer.
17: 9; Efe. 2: 2). Chaymi Diosta servinapaq decidikusqanchispi mana pisipanapaqqa, sapa kutilla sonqonchista t’aqwirikunanchis.
¿Imaynapin yachakunman sonqonchis imayna kashasqanta?
Imaynan huk mallkiq chawpin mana rikukunchu, chay hinatan ukhunchispi imayna runa kasqanchispas mana rikukunchu.
Ichaqa Orqo Patapi Jesús yachachispan nirqan huk mallkiq imayna kasqanta rurunkunapi rikukusqanta. Chay hinallataqmi ruwayninchiskuna rikuchin sonqonchis imayna kashasqanta.
Qhawarisunchis huknin ruwayta.
SONQONCHISTA T’AQWIRIKUSUN
Mateo 6: 33 nisqanman hina, ¿imaynatan rikuchinchis imachus sonqonchispi kasqanta?
Chaypin Jesús uyariqninkunaman rimapayarqan Dios serviy munasqankuta huk ruwaywan rikuchinankuta.
“Diospa qhapaqsuyunta [‘ Gobiernonta ’, NM], chanin - kaynintawan ñawpaqtaqa maskhaychis, payqa tukuy chaykunatapas qosunkichismi ”, nirqanmi Kawsayninchispi imatachus ñawpaqta ruwasqanchismi rikuchin imatachus sonqonchispi munasqanchista, yuyaykusqanchista, ima intencionwan ruwasqanchistapas.
Chhaynaqa, imataraq ñawpaqta ruwasqanchista qhawarikuymi yanapawasun tukuy sonqowanchus Diosta servishanchis chayta yachanapaq.
¿Ima invitaciontan Jesús ruwarqan wakin runakunaman, imatan paykuna rikuchirqanku kutichisqankuwan?
Arí, ruwasqanchiskunan rikuchin imachus sonqonchispi kasqanta, chayta qhawarillasuntaq qhepaman Jesusta sucedesqanpi.
Lucasmi chaymanta willaspa khaynata qallarin: “Jesusqa Jerusalén llaqtaman riytapuni yuyaykukurqan ”, nispa.
Payqa yacharqanña sasachakuykunapi tarikunanta chaypas, decidisqan rinanpaq kasharqan.
Chaymantataq apostolninkunapiwan ‘ ñanta rishaqtinku ’ huk runawan tuparqanku, paytan Jesús invitarqan: “Qhepayta hamuy ”, nispa.
Qatikuytaña munarqan chaypas, nirqanmi: “Señorníy, simiykimanta risaq taytayta p’ampaykamuq, chaymantataq qatikusqayki ”, nispa.
Huk runapas khaynatan kutichirqan: “Señorníy, ñoqapas qatikusqaykin ichaqa simiykimanta wasiypi kaqkunawanraq kacharparinakamusaq ”, nispa.
Sut’itan reparanchis Jesús decidisqa kaspa tukuy sonqowan ruwasqan, chay runakunaq yanqa pretextokuna maskhasqankuwan hukniray kasqanta.
Reinota qhepaman churaspa kikinkuq interesninkutaraq ñawpaqta maskhaspan, paykunaqa rikuchirqanku mana tukuy sonqowanchu Diosta serviy munasqankuta.
a) ¿Imaynatan Cristota qatikunapaq invitacionta chaskirqanchis?
b) ¿Ima nirqanmi Jesús Lucas 9: 62 textopi?
Chay runakunaqa manan valorarqankuchu Jesuspa discipulon kayta, ñoqanchismi ichaqa chay invitacionta sumaqta chaskikurqanchis, chaymi kunanqa sapa p’unchay Diosta servinchis.
Chhaynapin rikuchinchis pay munakusqanchista.
Ichaqa iñiq t’aqapi llank’ayninchista hunt’ashaspapas huk peligromantan sonqonchista cuidananchis.
Kikin Lucas qelqapin Jesús nirqan: “Pipas yapunata hap’iykuspaña qhepaman qhawariqqa, manan Diospa qhapaqsuyunpi llank’ananpaq hinachu ”, nispa.
¿Imatan yachasunman chay simikunamanta?
‘ ALLINKAQTA RUWAYCHIS ’
¿Iman sucederqan Jesuspa willasqan runaq llank’asqanwan, imarayku?