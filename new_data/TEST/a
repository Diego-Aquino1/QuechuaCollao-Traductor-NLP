Ichaqa 1700 otaq 1800 watakuna ukhupin wakin runakuna Isaiaspa qelqasqanmanta mana allinta rimayta qallariranku.
Paykunaqa manan creerankuchu Isaiaspa qelqasqan cheqaq profeciakuna kasqanpi, aswanmi niranku: “Chaykunataqa Cristoq hamusqan qhepatañan huk runa qelqaran ”, nispa.
¿Cheqaqchu karan chay rimasqanku?
Manan. 1947 watapin mar Muerto nisqa qochaq chinpan orqoq t’oqonkunapi tariranku ñawpa tiempomanta askha qelqakunata, chay qelqakunawan kuskan kasqa Isaiaspa qelqasqanmanta copiasqankupas.
Ñawpa qelqakunamanta allin yachaq runakunaq nisqaman hinaqa, chay qelqataqa pachak wata manaraq Cristo hamushaqtinsi copiankuman karan.
Chaykunapi rikusqanchis hina Bibliaqa allintan willan qhepa tiempokunaman imakuna kanantapas.
Isaiaspas huk profetakunapas manan paykunallamantaqa willankumanchu karan qhepa tiempopi imakuna kananmantapas, aswanmi paykunaqa “Santo Espirituq yuyaychasqan [kaspa] Diosmanta rimarqanku ”.
Qatiqninpin yachasunchis Jesusmanta Isaías imakuna willasqanta.
Chaymantataq yachasunchis kay tiemponchismanta hamuq tiempomantapas Jesús qatikuqninkunapiwan imakuna willasqankumanta.
Cristomanta willaq profeciakuna
JUDÍO runakunaqa yacharankun Isaías huk profetakunapas Cristo rikhurimunanmanta qelqasqankuta, chaymi unayña suyasharanku Cristota.
Jesuspa tiemponpiqa astawanraqmi “makilla [ña] suyasharqanku ” Cristoq rikhurimunanta.
Ñawpaqmantapachan profetakunaqa imaymanakunata willaranku Cristomanta; chaytaqa manan pi runapas payllamantaqa willayta atinmanchu karan, nitaq hunt’akunanpaq ima ruwaytapas atinkumanchu karan.
Chaypaq yachasunchis chay profetakunaq wakin willasqankunamanta.
Cristoq nacenanmanta Isaiaspa willasqan.
Profeta Isaiasmi willaranña Cristo (Mesías) mana piwanpas puñuq sipasmanta nacenanta.
Jesuspa nacesqanmanta willashaspan apóstol Mateo khaynata qelqaran: “Llapan chaykunaqa sucederqan Señor Diospa nisqankuna hunt’akunanpaqmi.
Paymi profetanwan nirqan: Doncella sipasmi wiksallikunqa, hinaspan qhari wawata wachakunqa ”, nispa.
Isaiasqa willallarantaqmi Davidpa taytan Jesepa mirayninmanta Cristo hamunanta (Jesetan nikullantaq “Isai ” nispa).
Jesusqa Jesepa churin Davidpa mirayninmi karan.
Chaymi ángel Gabrielqa María manaraq onqoq kashaqtin Jesusmanta kayta niran: “Diosmi ñawpa taytan Davidpa kamachikunanpi churanqa ”, nispa.
Cristoq imakuna ruwananmanta willasqan.
Huk kutinmi Jesús Nazaret llaqtaq sinagoga wasinpi kashaspa Isaiaspa qelqasqanmanta leenanpaq sayariran, chay leesqanpin khaynata niran: “Señor Diospa Espiritunmi ñoqapi kashan, wakchakunaman allin willakuykunata willanaypaqmi akllawarqan ”, nispa.
Hinaspataq chay leesqanmanta niran: “Kunanmi kay leesqay uyarisqaykichis Qelqa hunt’akun ”, nispa.
Isaiasqa willallarantaqmi Cristo onqosqakunapaq llamp’u sonqolla kananmanta, mana alabakuspalla qhaliyachinanmantawan.
Chhayna kasqanmantan apóstol Mateo kayta ninran: “Askha runakuna [n] qhepanta rirqanku, payqa llapa onqosqakunatan qhaliyachirqan. Paykunatan allin - allinta kamachirqan ama paymanta rimarinankupaq.
Isaiasmi nirqan: “[...]
Manan churanakunqachu, manan qaparkachanqachu [...].
Manan q’echusqa soqostaqa p’akinqachu ”, nispa.
Ñak’arinanmanta willasqan. Isaiasqa willallarantaqmi yaqa llapa Israel runakuna Jesusta mana chaskinankumanta, hinallataq ‘ misk’ana [otaq urmachiq] rumita ’ hina qhawarinankumantawan. Hunt’akuranmi chay willasqanqa.
Chaykunan karqan profeta Isaiaspa qelqasqan hunt’akunanpaq. Paymi nirqan: ‘ Señor, ¿pitaq creerqan willasqaykuta? [...] nispa ’. ” ¿Imaraykutaq judío runakunari mana creerankuchu Jesús Cristo kasqanpi?
Paykunaqa piensarankun Cristo hamuqtin hinalla llapa enemigonkunamanta kacharichinanta, hinallataq hukmanta David hina kamachikunantawan.
Jesusmi ichaqa imaymanakunapi ñak’arispa wañuran, chaymi astawanraq yaqa llapanku mana creerankuchu Cristo kasqanta.
Isaiasmi ichaqa willasqanña Cristo manaraq Rey kashaspa chaykuna pasananmanta.
Cristopas rimashanman hinan Isaías kayta qelqaran: “Hinallatan wasaypi waqtachikurqani, [...] hinallatan k’amichikurqani, uyaypipas thoqaykachikurqani ”, nispa.
Chayqa hunt’akuranmi Jesuspi, chaymi Mateo kayta niran: “Hinaspanmi uyanpi thoqaykurqanku, ch’aqlarqanku, hukkunataq saqma [ranku] ”, nispa (Isaías 50: 6; Mateo 26: 67).
Isaiasqa qelqallarantaqmi: “Payqa muchuchisqan karqan, ichaqa k’umuykukullarqanmi, manan rimarillarqanpaschu ”, nispa.
¿Imaynatan chay hunt’akuran?
Huk kutinmi Pilato Jesusta niran: “¿Manachu uyarinki qan contra lliw imaymana rimasqankuta? ”
nispa. “Jesustaq ichaqa mana huk simillatapas Pilatoman kutichirqanchu ”, hinan Pilatoqa sinchita admirakuran (Isaías 53: 7; Mateo 27: 12 - 14; Hechos 8: 28, 32 - 35).
Wañunanmanta willasqan.
Isaiasqa willallarantaqmi Jesuspa wañunanmanta, chay qhepaman imakuna kananmantawan.
Isaiasmi willaran: “Huchasapakunawanmi p’ampasqa [kanqa], qhapaqkunawanmi p’ampasqa [kanqa] ”, nispa (Isaías 53: 9).
¿Hunt’akunmanchu karan Isaiaspa chay willasqan?
Hunt’akuranmi. Jesustaqa huchasapakunatawan kuskatan wañuchiranku.
Chaymantan ichaqa, Arimatea llaqtayoq José sutiyoq qhapaq runa Jesusta p’amparan qaqapi chayllaraq t’oqochikusqan aya p’ampanapi; chay tiempopiqa qhapaqkunallatan chaykunapi p’ampaqku.
Jesuspa wañusqanwanmi hunt’akullarantaq Isaiaspa huk allin profecía willasqan.
Isaiasmi nisqa: “Chanin kamachiymi askha runaq huchanmanta muchu [nqa], chaymi payqa paykunata chaninchanqa ”, nispa. Chaytan Jesusqa wañuspa hunt’aran.
Arí, Diosta serviqkuna huchamanta kacharichisqa kanankuraykun payqa wañuran (Isaías 53: 8, 11; Romanos 4: 25).
Diospa willasqankunaqa hunt’akunpunin
Jesús, pay Cristo kasqanta rikuchinanpaqqa Isaiaspa qelqasqanmantan astawan willaran, apostolninkunapas chaytan ruwaranku.
Chhaynaña kaqtinpas, manan Isaiasllachu qhepa tiempokunapi imakuna kanantaqa willaran.
Hebreo simi qelqakunapiqa (Antiguo Testamento) askha profeciakunaraqmi willan Jesusmanta, gobiernonmanta, gobiernaspa imakuna ruwananmantawan.
* ¿Hunt’akunmanchu chay profeciakuna?
Kikin Jesusmi judío runakunata niran: “Ama yuyaychischu Diospa kamachikuynin simitapas profetakunaq qelqasqantapas [Hebreo rimaypi qelqakuna] p’akinaypaq hamusqaytaqa, manan p’akinaypaqchu hamuni, aswanpas hunt’anaypaqmi.
Cheqaqtan niykichis, [...] kamachikuy simimantaqa manan huk ch’iñillanpas huk seq’ellanpas chinkanqachu llapan hunt’akunankama ”, nispa.
Jesuspas willaranmi ima profeciakunas tiemponpi hinallataq ripusqan qhepa watakunapi hunt’akunanmanta (Daniel 9: 27; Mateo 15: 7 - 9; 24: 15).
Paypas qatikuqninkunapas willallarankutaqmi qhepa tiempokunapi imaymanakuna pasananmanta, chaykunamanta wakintan rikushanchis kay tiempokunapi.
Chaymi qatiqninpi yachasunchis ima profeciakuna hunt’akushasqanmanta, ima profeciakunaraq hunt’akunanmantawan.
Jesuspi hunt’akusqan profeciakunamantan astawan yachanki ¿Imatapunin Biblia yachachin?
nisqa libropi, 200 paginapi; chaytaqa Jehová Diospa testigonkunan ruwan.
[4 paginapi dibujo]
“Doncella sipasmi [...] qhari wawata wachakunqa ”
[5 paginapi dibujo]
“Hinallatan k’amichikurqani ”
Ñawpaqpi willasqankun kay tiemponchispi hunt’akushan
DIOSPA Reinonwansi kay pachapi wiñaypaq sumaq kawsay kanqa, chaytan Biblia willan (Daniel 2: 44).
Jesusmi qatikuqninkunata yachachiran: “Qhapaqsuyuyki [Reinoyki] hamuchun, munayniyki kay pachapi ruwakuchun, imaynan hanaq pachapipas ruwakun hinata ” nispa Diosmanta mañakunankupaq.
Chaymantapas Olivos orqopi runakunaman yachachishaspan willaranña manaraq chay Reino kay pachata gobiernashaqtin imakuna kananmanta.
Chaykunaqa kaq tiempollapin sucedenan karan, chhaynapi llapa allin sonqoyoq runakuna reparanankupaq.
Kunanmi yachasunchis Jesuspa chay willasqankuna imayna hunt’akushasqanta, qanpas rikushankichá chaykunataqa.
Pachantinpi gerrakunamanta.
Jesusmi niran: “Llaqtakunan huk llaqtakuna contra maqanakunqa, suyukunapas suyukuna contran sayarinqa ”, nispa.
Manaraq 1914 wata chayamushaqtinqa karanmi guerrakuna, ichaqa iskay kinsa hawallapin karan. 1914 watapi Primera guerra mundial nisqa qallariqtinmi yaqa llapa nacionkuna guerraman haykuranku, chaymanta pachan runaq mana hayk’aq rikusqan imaymana manchakuy armakuna rikhurimuran.
Aviontapas chayllaraqmi rikhurichisqaku, chay guerrapin ichaqa avionta ruwasqaku wichaymanta runakunaman bombakunata kacharimunakupaq hinaña.
Chaymantapas askhanpin armakunata ruwayta qallariranku, chaywanmi yaqa 33 waranqaq waranqan soldadokuna wañuranku, wakintaq k’irisqa tarikuranku.
Chaymantapachan sinchitapuni yapakuran guerrapi wañuchinakuy.
Chayqa segunda guerra mundial nisqapin astawanraq rikukuran.
Llaqtakunapi imakuna pasasqanmanta allin yachaq runan niran: “Manan hayk’aqpas yachakunmanchu chay guerrapi hayk’a runakunachus wañusqanta ” nispa.
Kunanpas askha runakunaraqmi guerrakunapi wañushanku.
Pachantinpi yarqay kananmanta.
Jesusmi nillarantaq: “Kallanqataqmi askha cheqaskunapi [llaqtakunapi] yarqaypas ”, nispa. 2005 watapin huk revista niran:“ 854 waranqaq waranqan runakunan mana allin mikhusqankumanta tulluyapunku, wakinqa unayñan chhayna kashanku wakintaq pisi tiempollaraq ”, nispa. 2007 watapitaq Naciones Unidas nisqamantapacha niranku: “Kinsa chunka kinsayoq naciokunapin mana llapan runakunapaqchu mikhuna aypan ”, nispa.
Ichaqa kashanmi mikhuykuna pachantinpi llapa runakunata mikhuchinapaq.
Chhaynaqa, ¿imaynapitaq mikhunari mana runakunapaq aypanchu?
Askha llaqtakunapi llank’asqanku mikhuykunatan runakunaman mikhuchinankumantaqa carrokunapaq etanol nisqata chaywan ruwanku (etanol nisqaqa gasolina hinan).
Chay etanol nisqamanta rimaspan sudafrica nisqa nacionmanta huk periódico niran: “Watantin huk runaq mikhusqanta hina mikhuywanmi ruwanku huk kutillata carroq tankinman hich’ayunankupaq etanol nisqata ”, nispa.
Manchay terremotokunamanta.
“Sinchi pacha chhaphchiykunan kanqa ” nispan Jesús nillarantaq.
Yaqapaschá ninki: “Manamá khaynaniraqchu ñawpa tiempopi terremotokunaqa karan ”, nispa.
Chay nisqaykiqa cheqaqmi.
Terremotokunamanta allin yachaq Rajender Chadha sutiyoq runan kayta niran 2007 watapi: “Qonqayllan terremotokuna pachantinpi yaparakamun, manataq pipas yachanchu imarayku chay yapakamusqanta ”, nispa.
Chaymantapas askha runakunan tiyanku terremotokunaq kasqanpi, chaywanmi askha wañuy kashan.
Estados Unidos nacionmanta terremotokunata estudiaqkunan ninku: “2004 watapi océano Índico nisqa qocha ukhupi terremoto kasqanmi chay qochata phoqchirichimuran, chaywanmi askha runakuna wañuranku. 2004 watapi hinaqa pisqa pachak watañan mana chhaytukuy runakunaqa wañurankuchu terremotoq causanpi ”, nispa.
Mana hanpiy atina onqoykunamanta.
Chaymantapas Jesusqa nillarantaqmi: ‘ Kayneqpi chayneqpin onqoykuna kanqa ’, nispa.
Pachantinmanmi astawan imaymana onqoykuna mast’arikushan, chay onqoykunamanta wakinqa chayraqmi rikhurimushan wakintaq unayña kashan, manan hampipas chaykunapaq tarikunchu.
Chukchu onqoymanta rimasunchis.
Chay onqoyta chinkachinankupaqmi pachantinpi gobiernokuna askha kutitaña rimanakuranku: “Watamanmi, kay watapin, haqay watapin chay onqoyta chinkachisunchis ”, nispa; ichaqa chay onqoy aswan fuerteman tukusqanraykun mana chay nisqankuta hunt’ayta atishankuchu.
Tuberculosis nisqa onqoypas unayñan kashan, ichaqa manan kunankama chay onqoyta chinkachiyta atinkuchu, aswanmi sida onqoy hinallataq chayraq rikhurimuq huk onqoykuna hina waranqa - waranqanpi runakunata wañuchishan.
Organización Mundial de la Salud nisqan nin: “Kinsa runamantaqa huk runapin kashan tuberculosis nisqa onqoypa runtuchankuna ”, nispa.
Nillantaqmi: “Askha nacionkunapin sida onqoypa kawsanpi tuberculosis onqoyta askha runakuna tarinku ”, nispa.
Kinsa waranqa soqta pachak runakunan sapa hora chay onqoyta tarinku, chayqa llakikunapaqmi kashan.
Huk revistan niran: “2007 watapin Europa nisqa ladopi tuberculosis nisqamanta onqoq runata imaymana hampikunawan hampiranku ichaqa manan qhaliyachiyta atirankuchu ”, nispa.
Mana allin kawsay pachantinpi askhayananmanta.
Ñawpaqmantañan Jesusqa kayta ñillarantaq: “Mana allin ruwaqkuna sinchita askhayaqtinmi manaña askha runa munanakapunqakuchu ”, nispa.
Apóstol Pablopas willallarantaqmi kay tiempopi kawsay mana allinman tukupunanmanta.
Arí, payqa willaranmi manaraq Diospa Reinon mana allin kawsayta tukuchishaqtin “tukukuy qaylla p’unchaykuna ” imayna kananmanta, kaytan niran:“ Runakunan kanqa paykuna kikinkuta munakuqkuna, qolqe sonqokuna, alabakuqkuna, hatunchakuqkuna, runamasinkuta k’amiqkuna, tayta - mamankuta mana kasuqkuna, mana reqsikuqkuna, Diosta mana manchakuqkuna, mana munakuyniyoqkuna, mana khuyapayakuqkuna, yanqa qasi tumpakuqkuna, aychankuq munaynillanta ruwaqkuna, millay yana alma runakuna, tukuy allinkaqta cheqnikuqkuna, amigonkunata hap’iykachiqkuna, waq’a hina ruwaqkuna, pay - payman tukuqkuna ima.
Chay runakunaqa Dios munakunankutaqa aycha kusichiyllapin puriyta munanqaku, Dios sonqo runamanmi rikch’akunqakupas, kawsayninkuwantaqmi ichaqa Dios sonqo - kaytapas “manan valenchu ” ninqaku ”, nispa.
Kay tiempopin chhayna runakunaqa astawanraq yapakushan, riki.
Jesuspas Pablopas manan llapantachu willaranku imarayku kay pachapi chaykuna kasqanta.
Kay tiempopaq tukuy ima willasqankun ichaqa llapachan hunt’akushan.
Qhepa tiempomanri, ¿imakunataq kanqa?
Chaykunataqa Cristoq rikhurimunanmanta willaq profeta Isaiasllataqmi willan, chay willasqanpin yachasun Dios kay pachata kamachikamuqtin runakunapaq imakuna ruwananmanta.
Chaykunamanta wakintan qatiqninpi yachasunchis.
[6 paginapi foto]
“Llaqtakunan huk llaqtakuna contra maqanakunqa ”
[7 paginapi foto]
‘ Kayneqpi chayneqpin onqoykuna kanqa ’
[Fotota horqorqan]
© WHO / ​ P.
¿Imakunan kanqa pisi tiempollamanta?
QHEPA tiempopi imaymanakuna kananmanta rimashaspan apóstol Pedro niran: “Diospa prometewasqanchis mosoq hanaq pachata mosoq hallp’a pachatawan [mi] suyashanchis, chaykunapiqa tukuy imapas chaninkaman kanqa ”, nispa.
Profeta Isaiasqa ñan willasqaña ‘ mosoq hanaq pachamanta mosoq hallp’a pachamantawan ’ (Isaías 65: 17; 66: 22).
Chay profeciamanta rimasqanwanmi Pedroqa rikuchisharan qhepa tiempopi hunt’akunanraq kasqanta.
Pedroq willasqanmanta 32 wata hinaña pasaruqtinmi, apóstol Juanman Dios mosqoypi hina rikuchiran chay ‘ mosoq hallp’a pachata ’, chayllamanmi rikuchillarantaq Dios kay pachata kamachikamuqtin runakunapaq imakuna ruwananmanta.
Ñawpaqpi yachamusqanchis hina, Jesuswan apóstol Pablowan kay tiempopaq imaymanakuna willasqankuqa ñan llapanña hunt’akushan.
Chaykunan rikuchiwanchis Dios kay pachata gobiernananpaqña kashasqanta.
Ichaqa, ¿yachanchischu chay mosoq pachapi imayna kawsay kananta?
Chaypaq Isaiaspa qelqasqankunata qhawarisun.
¿Imaynan kanqa chay mosoq pacha?
Llapa runakunan paykunapura sumaqpi kawsanqaku Diosta servispa.
“Paykunaqa manañan awqa - tinkuypaq [otaq guerrapaq] yachaqanqakuñachu, manan mayqen suyupas huk suyuwan maqanakunqañachu, espadankumantapas yapuna rejakunatan ruwakapunqaku, lanzankunamantapas ichhunakunatan ruwakapunqaku. ”
(Isaías 2: 2 - 4.)
Runakunawan llapa animalkunawanmi sumaqta kawsanqaku.
“Lobopas borregopas kuskan tiyanqaku, uturunkupas malta cabrachapas kuskan puñunqaku, torillowan uña leonwanpas kuskan mikhunqaku, huk erqetaq michiqninku kanqa.
Wakawan china ukumariwanqa kuskan mikhunqaku, uñankupas kuskallan puñunqaku, leonqa toro hinan q’achuta mikhunqa [...].
Imaynan lamar - qochaqa unuwan hunt’a kashan, chay hinan kay pachaqa Señor Diosta reqsiq runakunawan hunt’a kanqa, chayraykun Diospa lliw ch’uya orqonpiqa manapuni chhikan mana allinpas kanqachu. ”
(Isaías 11: 6 - 9.)
Askhan mikhuypas kanqa.
“Sión orqo patapin Tukuy - atiyniyoq Señor Diosqa llapan suyukunapaq wakichinqa [otaq preparanqa] sumaq añaka mikhunakunata, sumaq allinnin vinokunata, sumaq misk’i mikhuykunata, sumaq allinnin ukyanakunatawan. ” (Isaías 25: 6.)
Manan pipas wañunqachu.
“Señor Diosqa wiñaypaqmi wañuytapas chinkachinqa, llapaq ñawinmantan waqaytapas ch’akichinqa, llapan pachantinpi imaymana llakikunawan llaqtanpa p’enqakuynintan chinkachipunqa.
Señor Diospunin chayta nin. ” (Isaías 25: 8.)
Wañupuqkunan kawsarimpunqaku.
“Wañuqniykikunan kawsarinqaku, ayaykikunan sayarinqaku.
[...] Wañusqakuna [n] hallp’amanta paqarimunqaku. ”
(Isaías 26: 19.)
Cristoqa allintan juzganqa.
“Manan payqa ñawinpa rikusqanman hinallachu juzganqa, manataqmi rimayta uyarispallachu huchachanqapas.
Chanin - kayman hinan sarunchasqakunata chaninchanqa, suyupi wakchakunaq uyarichikusqanmanmi sayakunqa. ” (Isaías 11: 3, 4.) Ñawsapas roqt’upas qhaliyapunqakun.
“Hinan ñawsakunapas qhawarinqa, roqt’ukunapas uyarinqa. ”
(Isaías 35: 5.)
Mana hayk’aq wiñasqan pampapipas imaymanakunan wiñanqa.
“Ch’inneqpas ch’aki pampapas kusikunqan, wakmanta t’ikarispan q’ochukunqa.
Hamanq’ay hinan t’ikarinqa, kusikuymanta takispan q’ochukunqa. ” (Isaías 35: 1, 2.)
‘ Mosoq hallp’a pachan ’ kanqa.
Jehová Diosmi niran: “Ñoqaqa mosoq hanaq pachatan [cielomantapacha gobiernaq mosoq gobierno] mosoq hallp’a pachatawanmi [Diospa allinpaq qhawarisqan runakuna] kamasaq, ñawpaq sucedesqankunaqa qonqasqan kapunqa, manañan yuyarisqapasñachu kanqa.
Ñoqan Jerusalenta chaypi tiyaq runakunatapas kamasaq, chaypin kusikunqakupas kusichinqakupas, chaykunatan kamasaq, chayrayku, wiñaypaq kusikuychispas q’ochukuychispas [...].
[Chay mosoq pachapi tiyaqkunaqa] wasitan wasichanqaku, hinaspan chaykunapi tiyanqaku, uvastan plantanqaku, chaypa rurusqantan mikhunqaku.
Manan wakpa tiyananpaqchu wasichanqaku, manan wakpa mikhunanpaqchu mallkinqaku.
Mallkiq kawsasqanta hinan llaqtayqa unayta kawsanqa, akllakusqaykunaqa llank’asqankuq rurusqantan kusisqa mikhunqaku.
Manan yanqachu llank’anqaku, manan wawankuqa mana wañunanpipaschu wañunqa, ñoqa Señor Diosmi paykunatapas mirayninkutapas saminchashallasaqpuni [qhawarishallasaqpuni].
Manaraq waqyakamushaqtinkun ñoqaqa kutichimusaq, rimashallaqtinkuraqmi ñoqaqa uyarisaq ”, nispa.
Chaymantapas nillarantaqmi: “Ñoqan mosoq hanaq pachatapas mosoq hallp’a pachatapas kamasaq, chaykunan ñawpaqeypi wiñaypaq kashallanqapuni, chay hinan mirayniykichispas sutiykichispas kashallanqapuni ”, nispa (Isa. 65: 17 - 25; 66: 22).
Qhepa tiempopi kawsayqa sumaqmi kanqa.
Manan Isaiasllachu willaran hamuq tiempopi sumaq kawsay kananmantaqa.
Bibliapiqa yaqa llapanpin willakushan Dios Cristowan kay pachata gobiernachiqtin imakuna kananmanta.
* ¿Munawaqchu kay pacha paraisoman tukupuqtin chaypi kawsayta?
Biblian willawanchis hamuq tiempopi Dios imakuna ruwananmanta, hinallataq chaypi kawsanaykipaq imakuna ruwanaykimantawan.
Chaykunamanta yachayta munanki chayqa, Jehová Diospa testigonkunan yanapasunkiman.
Sichus Diospa Reinonmanta astawan yachayta munanki chayqa, ¿Imatapunin Biblia yachachin? nisqa libropi maskhay 76 paginamanta 85 paginakama; chaytaqa Jehová Diospa testigonkunan ruwan.
[8 paginapi dibujo]
Llapan runakunan sumaqta kawsanqaku paykunapura, hinallataq animalkunawanpas
[9 paginapi dibujo]
Wañupuqkunan kawsarimunqaku
[10 paginapi dibujo]
Kay pachan munay paraisoman tukupunqa
Diosta allinta reqsiy
Diosman “rikch’akuq kaychis ”
Efesios 4: 32 – 5: 2
KAY tiempopiqa chinkapushanñan sumaq sonqo runa kay, khuyapayanakuy, pampachanakuy, munanakuy ima.
Yaqapaschá qan kikiyki kallpachakushanki allin runa kanaykipaq, ichaqa mana atikuqta hina qhawarishanki chay ruwayta.
¿Imaraykun chay kashanman?
Yaqapaschá imapi pantasqallaykita qhawarishanki, hinaspa ñawpaqpi imapas mana allinkuna ruwasqaykita yuyarispa otaq ima vicioykitapas yuyarispa niwaq: “Manan hayk’aqpas chaykunata saqeyta atiymanchu ”, nispa.
Ichaqa llapanchispas atisunmanmi allin runaman tukuyta, Kamaqninchispas chaytaqa allintan yachan, chaytan Biblia willawanchis.
Diospa Simin Qelqan llapa cheqaq cristianokunata nin: “Diospa munasqa wawankunan kankichis, chayrayku payman rikch’akuq kaychis ”, nispa.
Chay textoq nisqan hina, Diosqa confianmi serviqninkuna paypa munasqaman hina kawsanankupi.
Lliw runapas paypa rikch’ayninman hina kamasqa kasqanchisrayku (Génesis 1: 26, 27).
¿Imaynapitaq paymanri rikch’akunchis? Pay hina munakuq sumaq sonqo kaspa.
* Biblian niwanchis “Diosman rikch’akuq kaychis ” nispa riki, chaywanqa:“ Qankunapin confiani.
Huchasapaña kankichis chaypas, atillankichismi sonqoypaq hina kawsaytaqa ”, nispapas Dios niwashasunman hinan kanman.
Chhaynaqa, ¿imaynan kananchis Diosman rikch’akunanchispaq?
Chaypaq qhawarisun Pabloq nisqanta.
Manaraq ‘ Diosman rikch’akuq kaychis ’ nispa nishaspan payqa niran: “Sumaq sonqo kaychis, khuyapayanakuq, pampachaykunakuq ”, nispa.
‘ Diosman rikch’akuq kaychis ’ nisqan qhepamantaq rimaran tukuy sonqowan hukkunata munakuspa kawsanamanta.
Jehová Diosqa sumaq sonqo kaypi, khuyapayakuq kaypi, pampachaq kaypi, hukkunata munakuypi iman ancha allin ejemplo ñoqanchispaq.
¿Imaraykutaq Diosman rikch’akuqri kananchis?
Chaypaq yuyarillasuntaq apóstol Pabloq nisqanta.
Paymi niran: “Diospa munasqa wawankunan kankichis, chayrayku payman rikch’akuq kaychis ”, nispa.
¿Manachu chay yachay sonqonchistaraq llanllarichin?
Imaynan huk wawapas taytanmanta apakun ima ruwasqanpipas, chhaynatan ñoqanchispas kallpachakunanchis hanaq pacha taytanchis hina kananchispaq.
Jehová Diosqa manan mana munashaqtachu pay hina kananchispaq kamachiwanchis, aswanmi payqa munan ñoqallanchismanta pay hina kananchista.
Chaymi sapanka akllakunan Diospa munasqanman hinachus kawsanqa icha manachus chayta (Deuteronomio 30: 19, 20).
Arí, llapanchispas atisunmanmi pay hina sumaq sonqo kaytaqa.
Chaypaqmi ichaqa payta allintapuni reqsinanchis.
¿Imatataq ruwana Diosta reqsinapaqri?
Bibliatan estudiana, chaypin allinta yachasun imayna Dios kasqanta, chhaynapitaq llapa serviqninkuna hina payman rikch’akusun.
Colosenses 3: 9, 10 textoq nisqanman hina, Diosman rikch’akuyqa paypa munayninman hina allin runa kaymi.
Chaymi payta kusichinapaqqa “mosoq runa - kaywan ” p’achawan hina churakuna; chay mosoq runatan“ Kamaqninchis Dios [qa] paypa rikch’ayninman hina [...] mosoqyachishan ”.
Wawaykikunata yachachiy
Ama Josepa wayqenkuna hina envidiakuqqa kaychu
¿HAYK’AQLLAPAS phiñakurankichu huk runamanta pipas: “Payqa allin runan, sonqo suwan, allin yachayniyoqmi ”, nispa rimaqtin? *...
Sichus chay pasarasunki chayqa, envidiakusharankin chay runamanta.
Bibliapas willanmi huk familiapi chay pasasqanmanta.
Chaymi kunan chay familiamanta yachasunchis, imaynapi tarikusqanku imakunapichus yanapawasunman chaytawan.
Jacobpa qhari wawankunan chunka iskayniyoq karan.
Chay chunka iskayniyoqmanta huknin wawanmi karan José, payqa yaqa sullk’a kaqmi karan.
Josemantan wayqenkunaqa envidiakusqaku, ¿imaraykutaq envidiakunkumanri karan?
Anchatapuni munakusqanraykun papanqa allin p’achataraq ruwachipusqa. ¿Imaraykun astawan munakunman karan?
“Yuyaq - kayninpiña churiyasqanrayku ” hinallataq ancha munakusqan señoran Raquelpa phiwi wawan kasqanrayku ima.
Chaypaq hinataqyá Josepas llapa familianman willakusqa imachus mosqokusqanta.
Chay mosqokusqanpis tayta maman wayqenkuna ima payman qonqoriykushasqaku.
Chayta uyarispan astawanraq “wawqenkuna [qa] payta envidiakurqanku ”, taytanpas phiñarikuranmi chaykuna willakusqanmanta (Génesis 37: 1 - 11).
Huk kutinmi Josepa wayqenkunaqa ovejankuta cabrankuta ima wasinmanta karupiraq michimusharanku. Chay tiempopaqqa Joseqa 17 watallanpiraqmi kasharan.
Chaymi papanqa Joseta kacharan wayqenkuna watukuqta.
¿Imatan ruwankuman karan Josepa wayqenkuna payta rikuruspanku?
¿Yachankichu chayta?...
Josetan wañuchiyta munaranku, Rubenwan Judawanmi ichaqa mana munarankuchu.
Chaymantataq huk cabrata ñak’aspa yawarninwan Josepa p’achanta yawarcharanku.
Chaytan paykunaqa papankuman aparanku, chaymi papankuqa chayta qhawaspa niran: “Ima phiña animalchá Josetaqa llik’irqarispa mikhurqon ”, nispa (Génesis 37: 12 - 36).
Egipto llaqtapi kashaspan Joseqa munachikuran chay llaqtapi gobiernaq faraonwan.
¿Imaraykutaq faraonri munakunman karan? Huk kutinmi faraón mosqokusqa.
Chay mosqokusqanta mana pipas willayta atiqtinmi Joseqa Diospa yanapayniwan willaran chay mosqokusqan imachus kasqanta.
Chay mosqokusqan imachus kasqantan Joseqa faraonman willaran.
Chaykuna willasqanmantan faraonqa Joseta churaran allin watakunapi mikhuyta waqaychaqta.
Yarqay watakuna chayamusqanman hinan Josepa familiankunaqa tukupusharankuña mikhuyninkuta.
Chaymi Jacobqa Josepa chunka kuraq wayqenkunata Egipto llaqtaman kacharan mikhuykunata rantimunankupaq.
Chayman chayaspankuqa manan Joseta reqsirankuchu.
Chay probasqanpin Joseqa repararan wayqenkuna manaña kaqchu kasqankuta.
Chaymantapas paykunaqa sinchitan nanachikusharanku Joseta mana allin ruwasqankumanta.
Chayñan Joseqa paykunaman reqsichikuran.
Llapallankutaqmi anchata kusikuranku wakmanta tupasqankurayku (Génesis 40 capitulomanta 45 capitulokama).
¿Kunanri imanisunmantaq? ¿Allinchu kasqa envidiakuy?... Manan riki. Aswanpas mana allin ruwaykunamanmi apawasunman.
Envidiakuq kasunman chayqa, kikin wayqenchistawanmi mana allinta ruwayta munasunman. Leesunchis Hechos 5: 17, 18; 7: 54 - 59 textokunata. Chaypi willasqanman hina, ¿imatan wakin runakuna ruwaranku Cristoq qatikuqninkunata envidiakusqankurayku?...
Joseqa 110 watanpiñan wañukapuran.
Paypaqa karanmi wawankuna; rikurantaqmi nietonkunata, nietonkunaq wawankunatapas.
Allintachá paykunataqa yachachiran mana envidianakuspa sumaqta kawsanankupaq (Génesis 50: 22, 23, 26). [Uranpi willakuy]
Sichus wawaykiman kayta leeshaspa khayna puntochakunata (...) tarinki chayqa, suyayraq contestananpaq. Tapuykuna:
○ ¿Imataq envidiakuyri?
○ ¿Imatan Josepa wayqenkuna ruwaranku envidioso kasqankurayku?
○ ¿Imaraykun José wayqenkunata perdonapuran?
○ ¿Imatan Josepa wayqenkunamanta yacharanki?
¿Imatan ruwawaq allin tayta kanaykipaq?
“Tayta mamakuna, wawaykichista ama k’utu [paya] ychischu, paqtan unphuyankuman. ”
TAYTAKUNA, ¿munawaqchischu wawaykichis unphu kananta?
Manan riki. Ichaqa, ¿imatan ruwawaqchis chay mana kananpaq?
Tayta hinan ruwanaykichista allinta hunt’anaykichis. Qhalilla kawsaymanta rimaq revistan nin: “Taytakunaq imayna kawsasqankumantan kanqa wawakunaq imayna kawsasqanku yachayninku ima ”, nispa.
Askha familiakunan ninku: “Taytakunallan wawakunataqa wanachinan ”, nispa.
Chaymi mamakunaqa wawankuta manchachinku: “Papallayki hamuruchun chayñan yacharunki ”, nispa.
Wawakuna wiñaruspa allin runakuna kanankupaqqa allintan kamachina ima ruwanankuta ima mana ruwanankutapas.
Ichaqa allin tayta kanapaqqa manan chayllatachu ruwana.
Chaymantaña qhawarisunchis imakunatawan ruwana kasqanta.
Wakintaq mana taytayoq wiñaranku.
Wakinñataq soq’ashasqalla k’amishasqalla uywasqa kasqankurayku paykunapas kaqllatataq wawankuta uywanku.
Chhaynaña kaqtinpas, ¿imatan chay taytakuna ruwankuman chayta saqepuspa allin tayta kanankupaq?
Bibliaq nisqantan kasukunanku, chaypin willakushan familiapi kusisqa kawsanapaq ima ruwanata.
Chaymantapas chaypi ima willasqanqa manan yanqa rimaykunallachu, nitaq mana allinninchispaqchu.
¿Imaraykun chayta ninchis? Jehová Dios kikin chay librota apachimuwasqanchisrayku.
Paymi familiakunataqa paqarichiran, chaymi paylla aswan allinta yachachiwasunman familiapi imayna kawsanamanta.
Chayraykun taytakunaqa kasukunanku wawakuna imayna uywanamanta Bibliapi kamachikuykunata.
Wawaykita allinta uywanki chayqa kusisqan kawsanqa, qhalillataq kanqapas.
Astawanqa Diospa munayninman hinan kawsanqa.
Arí, wawayki sumaqta qanwan kawsanqa chayqa, paypaqqa manan sasachu kanqa Diosta serviypas.
¿Imarayku? Bibliaq nisqan hina, kamawaranchistaq chayqa lliwpa taytanchismi, chayraykun (Isaías 64: 8).
Kunanmi yachasunchis imakunatas wawakuna taytankumanta necesitanku chayta, hinallataq imaynatas Biblia yanapanman chaykunata ruwanankupaq chaytawan.
1 Wawakunataqa munakunan
Jehová Diosmi taytakunapaqqa allin ejemplo.
Phiwi Churin munakusqanmantan Biblia nin: “Yayaqa Churintan munakun ”, nispa.
Diosqa askha kutipin rikuchiran wawan munakusqanta.
Bautizakushaqtinpas hanaq pachamantapachan khaynata niran: “Qanmi munakusqay Churiy kanki, qanmi anchata kusichiwanki ”, nispa.
Chaychá Jesusqa mana hayk’aqpas niranchu: “Taytayqa manan munakuwanchu ”, nispa.
¿Yachankumanchu taytakuna Dios chhayna kasqanmanta imallatapas?
Arí, imaymanakunatan yachankuman.
Manan hayk’aqpas p’enqakunachu wawakunata: “Munakuykin ”, nispa niytaqa.
Kelvinmi phisqa wawayoq, paymi nin: “Manan hayk’aqpas p’enqakuranichu wawaykunata: ‘ Munakuykin ’, nispa niytaqa.
Chaymantapas sapankankutan allinta qhawariq kani.
Chaymi wawallaraq kashaqtinkupas pañalninkuta cambiaq kani, mayninpitaq bañaq kani ”, nispa.
Chaymantapas taytakunaqa manan chayllatachu ruwananku wawankupaq, rikuchinallankutaqmi wawankuwan kusisqa kasqankuta.
Chaymi sapa kutilla phiñakushanamantaqa, imapas allin ruwasqanmanta “allinmi ruwasqayki wawalláy ” nispa nina.
Donizeteqpas iskay ususinkunan kan, paymi nillantaq: “Qhawashanallan wawakunaq ima ruwasqantapas, imatapas allinta ruwaruqtintaq ‘ kusa ruwasqayki ’ nina ”, nispa.
Chhaynata taytakuna wawankuta allinpaq qhawariqtinkuqa, paykuna kikinkun wawakunapas allinpaq qhawarikunqaku, chhaynapin Diospa munayninta ruwaypas fácil paykunapaq kanqa.
2 Allin ejemplon kana wawakunapaq
Juan 5: 19 textoq nisqan hina, Jesusqa “Yayaq ruwasqan rikusqallanta [n] ” ruwaran.
Wawakunapas chhaynan kanku, imachus rikusqallankutan paykunaqa ruwanku.
Sichus papan señoranta respetan allintataq qhawarinpas chayqa, chay wawapas wiñaruspaqa chhaynan kallanqataq.
Ichaqa manan qhari wawakunallachu papankuq ruwasqanta hina ruwanqaku, warmi wawakunapas papan imayna kasqanta rikuspan qharikunata allinpaq otaq mana allinpaq qhawarinqaku.
Wakin wawakunaqa manan yachankuchu “pampachaway (perdonaway) ” niytapas, yaqapaschá wawaykipas chhayna.
¿Imatan chaypaq ruwawaq?
Qanmi ejemplota qonayki chay ruwayta yachanankupaq.
Chaypaq yachasun Kelvinmanta, huk kutinsi iskay wawankuna ancha valorniyoq foto horqona camaranta chhallurusqaku, chaysi payqa sinchita phiñakuspa pukamanraq tukurusqa, chaysi mesata saqmaspa iskaymanraq partirusqa.
Chaymantas payqa ñakapakusqa chay ruwasqanmanta, chaysi wawankunamanta, señoranmantawan pampachayta mañakusqa.
Chaymi wawankunaqa mana p’enqakunkuchu pimantapas pampachay mañakuyta.
Kelvinmi nin: “Pampachay mañakusqayta rikuspankuchá paykunapas yacharanku pampachay mañakuyta ”, nispa.
3 Sumaqtan wasipi kawsana
Jehová Diosqa kusikuq Diosmi (Salmo 104: 31).
Chaychá Jesuspas paywan kaspaqa kusisqalla kawsaq.
Chaytan rikuchin Proverbios 8: 30 texto, chaypin nin: “Chaypachan ñoqaqa paywan llank’asharqani [...], qayllanpin pukllashallarqanipuni ”, nispa.
Chaypi rikusqanchis hina, Dioswan Jesuswanqa taytantin churintin hinan sumaqta kawsakuranku.
Wawakunaqa maytapunin munanku wasinkupi sumaq kawsay kananta.
Chaymi taytakunaqa tiempota hap’inanku wawankuwan pukllanankupaq.
Chhaynapin amigontin hina sumaqta kawsanqaku.
Huk taytapas wawakunawan pukllaymantan allinta rimallarantaq, paypa sutinmi Felix, paymi nin: “Tiempotan hap’iqpuni kani wawaywan kuska pukllanaykupaq, amigokunawan ima maytapas rinaykupaqwan.
Chaykunata ruwasqaykuraykun kunanqa familiantin sumaqta kawsakushayku ”, nispa.
4 Wawakunamanqa Diosmantan allinta yachachina
Jesusqa llapa ima yachasqantapas taytanmantan yacharan.
Chaymi niran: “Ñoqa [qa] [Taytaypa] niwasqallantan runakunaman willani ”, nispa.
Taytakunapas allintan wawankuman yachachinanku imayna kawsayta hinallataq Diospa munaynin imayna ruwaytapas, chaytan Diosqa munan.
Chaypaqmi taytakuna yachachinanku imachus allin imachus mana allin Chaytaqa huch’uychanmantapachan ruwana.
Felixpas chaytan ruwaran.
Wawan huch’uychallaraq kashaqtinmi payqa leepullaqpuni kasqa Bibliamanta willakuq libroy nisqa librota.
* Wiñasqanman hinataq Bibliamanta rimaq huk librokunatañataq leepuq kasqa.
Donizeten nillantaq: “Sasan llapa familia kusisqa kananpaq hina estudiachiyqa.
Chhaynaña kaqtinpas taytakunaqa estudiachinallankun familiankuta chhaynapi Diosmanta yachaytapuni munasqankuta rikuchinankupaq, mana chayqa yaqapaschá wawakunapas manaña munankumanchu estudiayta ”, nispa.
Kinsa wawayoq taytapas khaynatan nillantaq: “Ñoqaykuqa sapa semananmi huñukuyku familia imapiraqchus allinyanan kashan chaykunamanta rimanaykupaq.
Chaypiqa familiapi llapa kaqkunan rimarinku imachus ruwana kashan chayta ”, nispa.
Kelvinpas, maypiña tarikuran chaypas, wawankunamanqa rimapayasqallapunis Jehová Diosmanta.
Chayta ruwaspan hunt’asharan Moisespa nisqanta, paymi niran: “Sonqoykichispi waqaychaychis tukuy kay kamachisqaykunata, yachachillaychispuni wawaykichiskunaman, chaykunamanta rimapayallaychispuni wasipi kashaspa, purishaspapas, hinallataq puñuykushaspa, hatarishaspapas ”, nispa (Deuteronomio 6: 6, 7).
5 Wawakunataqa munayllatan wanachina
Wakinqa wawankuta uywanku phiñakuspalla, soq’aspalla, k’amispa imallan, paykunapaqqa chhaynapis wawanku allin runakuna kanqaku.
¿Cheqaqchu chay kanman? Manan.
Bibliaq nisqanman hinaqa manan chhaynachu wawa uywayqa, aswanmi taytakunaqa munayllata wawankuta wanachinanku, imaynan Jehová Diospas ruwan chhaynata.
Khaynatan Biblia nin: “Qankunapas, tayta mamakuna, wawaykichista ama phiñachiychischu aswanpas kasuchikuspa uywaychis, Señormanta yachachispa ”, nispa.
Yaqapaschá mayninpiqa imatapas nishutañataq mana allinta ruwasqanrayku wawakunata wanachina kanqa.
Chhaynaña kaqtinpas paykunaqa yachanankun imarayku chay ruwasqaykita.
Ichaqa manan hayk’aqpas wawakunataqa mana munasqata hinaqa sientechinachu.
Bibliaq nisqan hina, wawakunataqa manan millaytaqa maqanachu nitaq k’araq simikunawanpas k’aminachu (Proverbios 16: 32).
Wawakuna wanachinamanta rimashaspan Kelvin khaynata nillarantaq: “Wawaykunata imamantapas wanachinay kaqtinqa willaqpunin kani paykunata munakusqayrayku chaykuna ruwasqayta ”, nispa.
6 Wawakunataqa allintan cuidana
Wawakunataqa cuidashanallapunin kay pachapi imaymana mana allinkunamanta, ‘ millay runakunamantawan ’.
Chay runakunaqa wawakunatan imaymana mana allinta ruwankuman.
¿Imatan ruwawaq wawaykikuna allin cuidasqa kanankupaq?
Biblian khaynata kutichin: “Yuyayniyoqqa mana allin kaqtan reparan hinaspan pakakun, pisi yuyayniyoqkunan ichaqa pasallanku hinaspan k’irisqa rikukapunku ”, nispa (Proverbios 22: 3).
Chaypi rikusqanchis hina, mana allin kaqmanta wawakunata cuidanapaqqa allin reparaqmi kana.
Sichus reparashanki wawayki ima mana allinpipas tarikunanta chayqa, chaykunamanta ayqechinaykipaqmi allin preparasqa kashanayki.
Yaqapaschá Internet nisqapi imatapas ruwashanku, chhayna kaqtinqa allintan yachachinayki ima mana allinkunatapas mana leenankupaq otaq mana qhawanankupaq.
Wasiykipi computadora kan chayqa, yaqapaschá chayta churawaq llapa wasipi kaqkunaq rikunallanpi, chhaynapi wawakunaq imaña ruwasqankupas rikukunanpaq.
Kay pachapi millay ruwaykunamanta hinallataq millay runakunamantawan imayna cuidakuytan taytakunaqa yachachinallankutaq wawankuman.
¿Yachachirankiñachu wawaykikunaman violadorkunamanta imayna cuidakunankuta?
* Wawakunaqa yachanankun qhari kayninkuta otaq warmi kayninkutapas mana pipas llamiyunan kasqanta.
Chaymanta rimashaspan Kelvin niran: “Wawaykunamanqa ñoqa kikiymi chaykunamanta yachachirani, manan hukkunamanta nitaq profesornikunamanta yachanankutaraqchu suyarani.
Allintan yachachirani violadorkunamanta imayna cuidakunankutapas ”, nispa.
Chayta ruwasqanraykun Kelvinpa wawankunaqa sumaqta wiñaranku, kunantaqmi casarasqaña kashanku.
Dioswan yanapachikuy
Wawakunaman aswan allin regalo qoyqa kanman, Jehová Diosta tukuy sonqomanta servinankupaq yachachiymi.
Chaypaqmi ichaqa qankuna kikiykichis, taytakuna, paykunapaq allin ejemplo kanaykichis.
Ejemplo kaymanta rimaspan Donizete niran: “Taytakunaqa allintan rikuchinanchis maytukuytapuni Diosta munakusqanchista, imaña kaqtinpas Jehová Diospin tukuy sonqowan confiananchis, chaytan allinta wawakunaqa yachananku.
Diostapas agradecekunanchismi tukuy imaymana qowasqanchismanta, chhaynapin wawakunaqa yachallanqakutaq Diosninchis munakuyta ”, nispa.
Chhaynaqa, ¿imatan ruwanayki allin tayta kanaykipaq?
Jehová Diospa nisqantan kasukunayki, paymi aswan allinta yachan wawakuna imayna uywaytaqa.
Arí, Diospa simin qelqa nisqanman hinachus wawaykikunata uywanki chayqa, Proverbios 22: 6 textoq hunt’akusqantan rikunki, chaypin nin: “Wawata yachachiy imaynatachus kawsananpaq, machuyapuspapas manapunin chaytaqa qonqanqachu ”, nispa.
Kaypi llapa textokunaqa familiayoq qharikunapaqmi, chhaynaña kaqtinpas mamakunapas yachankumanmi chaykunamanta.
Chaytaqa Jehová Diospa testigonkunan ruwan.
Sichus violadorkunamanta wawaykikunata imayna cuidanaykipaq astawan yachayta munanki chayqa, 2007 watamanta octubre killamanta ¡Despertad!
nisqa revistata qhaway 3 paginamanta 11 paginakama; chaytaqa Jehová Diospa testigonkunan ruwan.
[12 paginapi foto]
Taytaqa allin ejemplon kanan wawankunapaq
[13 paginapi foto]
Allin taytaqa wawakunatan Diosmanta yachachin
[14 paginapi foto]
Wawakunataqa munakuywanmi wanachina
Paykuna hina kay
“Chaykunata yuyaymanaspa sonqonpi allintapuni hap’irqan ”
HUK kutinmi huk onqoq warmi asnopi viajasharan Belén llaqtaman, askha horatañan viajasharan, qosantaqmi ñawpanta risharan asnonta aysarikuspa.
Chay warmiq sutinmi karan María, qosanpataq José.
Bibliaq nisqanman hinaqa, Mariaqa ñan onqokapunanpaqña kasharan.
Chhaynataq kasharan chayqa chakra - chakranta pasaqtinkuqa chaypi llank’aqkunaqa admirasqachá Mariataqa qhawariranku.
¿Imaraykutaq Mariari Nazaret llaqtamantapacha chhaynaniraq karuta risharan?
Chaypaq yuyarisunchis Nazaret llaqtapi kashaqtin ima pasasqanmanta.
Huk kutinmi Mariaqa mana piqpa uyarisqan willakuyta uyariran, paysi Cristoq maman kanan kasqa, chaytan huk ángel payman willasqa.
Onqokapunan kashaqtinñan Mariaqa tiyasqan llaqtamanta Belén llaqtaman riran.
Chay llaqtaman chayaqtinkun imaymanakuna pasaran, chaymi kunan yachasunchis imas payta yanaparan mana pisipananpaq chayta.
Belén llaqtata viajasqanku
Roma rey César Auguston kamachikuran runakuna maypichus nacesqanku llaqtapi qelqachikunankupaq, chayraykun runakunaqa viajasharanku nacesqanku llaqtaman.
Chayta kasukuspan Josepas Mariawan kuska “Galilea provinciapi Nazaret llaqtamanta Judea hap’iyman wicharqan, Davidpa llaqtan Belenman, Davidpa mirayninmanta kasqanrayku ”.
Roma reypa chay kamachisqanqa manan paypa munaynillanchu karan.
Qanchis pachak wata ñawpaqtaraqmi huk profeta willasqaña Mesías otaq Cristo Belén llaqtapi nacenanta.
Nazaret llaqtaq qayllallanpin kallasqataq huk llaqta Belén sutillayoqtaq, chay llaqtaqa manan nishu karupichu kasharan (chunka hukniyoq waranqa metro hinalla).
Profeta Miqueasmi ichaqa willasqa “Belén Efrata ” nisqa llaqtapi nacenanta, chay llaqtaqa aswan karupiraqmi kasharan (Miqueas 5: 2).
Kunan tiempopin yachakun Nazaret llaqtamanta Belén llaqtakama pachak phisqa chunkayoq waranqa metros hina kasqanta (150 kilómetros).
Chay llaqtamanmi Joseqa Mariawan kuska rinanku karan, ¿imarayku?
Rey Davidpa mirayninmanta kasqankurayku, payqa chay llaqtayoqmi karan.
Mariapaqqa sasachá karan chhayna onqoq kashaspa karuta viajayqa, chay killakunapiqa ñan qallariqña iphu parakuna.
Chaymantapas Belenman rinapaqqa manan pampallachu karan, aswanmi wichaymanraq seqana karan, chayraykuchá Bibliaqa nin: “[Joseqa] Nazaret llaqtamanta Judeaman wicharqan ”, nispa.
Kikin Belenman chayanapaqmi aswan qhataqa karan, chaypiqa maytachá sayk’uranku.
Mariaqa onqoqtaq karan chayqa sama - samayuspachá riranku, chhayna karan chayqa sasachá karan Belenman ratulla chayayqa.
Chhayna onqoq kashaspaqa pi warmipas wasillapi qhepakuytachá munanman karan, chhaynapi onqokapuqtin familiankunapas yanaparinanpaq.
Marian ichaqa qosan Josewan riran, chaywanmi rikuchiran kasukuq allin warmi kasqanta.
Chaychá Lucaspas niran: “Paywan casarakunanpaq rimaykusqaña María warminpiwan qelqasqa kananpaq [riran] ”, nispa.
Payqa warmikunapaq Diospa kamachisqanta kasukuspachá qosanta imapipas allinta yanaparan.
Chaymantapas umalliqninta hina qhawarispachá qosanpa ima nisqantapas kasukuran.
* Kasukuq kasqanraykun Mariaqa qosanpa nisqanman hina imatapas ruwaran.
¿Imaraykupiwanmi María qosanwan kuska Belenta rinman karan?
¿Yachanmanchu karan Cristo (Mesías) Belén llaqtapi nacenanta?
Bibliaqa manan imaninpaschu chaymantaqa.
Ichaqa manan chayraykuchu nisunman: “Manan yacharanchu ”, nispaqa. ¿Imanaqtin? Paypa tiemponpi religionta umalliqkuna hinallataq común runakunapas allintan yacharanku maypichus Cristo nacenantaqa.
Mariapas yaqapaschá chaytaqa yachanman karan; payqa Diospa simin qelqakunamanta allin yachaq warmin karan.
Qosanta kasukusqanraykuña, Cesarpa kamachikusqanraykuña, Diospa munayninta hunt’ay munasqanraykuña, llapan chaykunaraykuña riran chaypas, Mariaqa mana qellakuspan Belén llaqtata riran.
Jehová Diosqa chhayna kasukuq runakunatan munakun.
Kay tiempopi runakunaqa manan ancha allinpaqchu qhawarinku kasukuq kaytaqa, chaymi Mariaqa allin ejemplo llapa Diosta serviqkunapaq.
Cristoq nacesqan
Belén llaqtata karullamanta rikuruspaqa thak nisqachá Mariaqa karan.
Chaymantapas Belén llaqtaq qayllanpi chakra - chakranta purispa olivos sach’akunata rikuspaqa yuyarirankuchá chay llaqta ñawpa tiempokunapi imayna kasqanta. Miqueaspa nisqan hina chay llaqtaqa huch’uychallan karan, chaymi mana llaqtata hinapaschu chay tiempopiqa qhawariqku.
Huch’uychallaña karan chaypas chay llaqtamantan karanku Boaz, Noemí hinallataq rey Davidpas.
Cesarpa kamachikusqanraykun runakunaqa hunt’a kasharanku chay llaqtapi.
Chaymi paykunaq chayanankupaqqa manaña campo kasqañachu.
* Chayraykun paykunaqa animalkunaq kanchallanmanña haykusqaku.
Joseqa manachá imanakuytapas atiranchu señoran onqokuy nanaywan hap’ichikuqtinqa.
Tawa waranqa wata ñawpaqtañan Jehová Diosqa niran warmikuna sinchi nanaywan onqokunankuta (Génesis 3: 16).
Mariapas may nanaywanchá wawantaqa onqokuran, wawayoq warmikunan chaytaqa allinta entiendenkuman.
Lucasqa manan willanchu maytukuytachus María onqokushaspa ñak’arisqanta, aswanpas khaynallatan nin: “Hinan phiwi qhari wawanta wachakurqan ”, nispa.
Arí, Jesusqa phiwi wawanmi karan, ichaqa manan payllachu wawanqa karan, chaymantapas karanraqmi wawankunaqa, yaqapaschá soqtamanta masraq kankuman karan.
Phiwi wawan Jesusmi ichaqa mana común wawachu karan.
Diospa phiwi churinmi payqa karan, payta imamantapas ñawpaqta kamasqanrayku.
Jesús naceruqtin María ima ruwasqanmantan Lucas khaynata niran: “Walthanawan walthaykuspataq [k’uyuykuspataq] uywa qaranapi siriykachirqan [otaq puñuyachiran] ”, nispa.
Navidadpin ichaqa uywakunaq kanchanpi nacesqanta munaychapas kanman karan hinataraq rikuchinku, dibujaqkunapas chhaynatan dibujanku.
Chaytaqa pachantinpin ruwanku, wakin llaqtakunapiqa actuankuraqmi.
¿Chhaynachu nacesqan kanman karan?
Chay uywa qaranaqa cajón hinan karan.
Yachasqanchis hina chhayna uywa kanchakunaqa manan limpiochu, mayninpiqa asnanraqmi.
¿Personayki munawaqchu wawayki chhaynapi nacenanta?
Manan riki.
Aswanmi llapa tayta mamakuna munanchis wawanchis allin wasipi nacenankuta.
¡Josewan Mariawanqa maytapunichá munaranku Jesús allin limpio wasipi nacenanta!
Manaña allin wasitachu tariranku chaypas, paykunaqa manan phiñasqachu karanku, aswanpas imachus kapuqnillankuman hinallan tukuy atisqankuta ruwaranku.
Chaymi Mariaqa wawachanta walthanawan k’uyuykuran chhaynapi mana chirinanpaq, chaymantataq uywa qaranaman puñuyachiran.
Arí, tukuy atisqantan ruwapuran wawachanpaq.
Pisillaña imankupas karan chaypas, Josewan Mariawanqa allintan yacharanku Diospa munasqanman hina chay wawata uyway ancha allin kasqanta (Deuteronomio 6: 6 - 8).
Kay tiempopi allin tayta mamakunaqa paykuna hinan kallpachakunku wawankuman Diosmanta yachachinankupaq, chay ruwaymi imamantapas aswan allinqa.
Oveja michiqkunaq hamusqan
Uywa kanchapi llapanku samashaqtinkun qonqaylla oveja michiqkunaqa tanqa - tanqaraq chayman haykusqaku.
Paykunaqa uywankuta saqerparisparaqmi naceq wawachata rikuyta munaspanku risqaku.
* Chay wawachata rikuruspankuqa maytachá kusikuranku chay michiqkunaqa.
Paykunaqa chayaruspanku hinan Joseman Mariamanwan willakuranku chay ch’isin ovejankuta michishaqtinku imachus pasasqanta.
Paykunamansi huk ángel rikhurisqa hinaspa willasqa Cristo Belén llaqtapi nacesqanmanta hinallataq uywa kanchapi walthanawan k’uyusqa kashasqantawan.
Chayllamansi huk angelkunapas Jehová Diosman takiyta qallarisqaku, arí, Diostas hatunchasqaku.
Chaychá paykunaqa phawaspalla Belén llaqtata riranku.
Chay oveja michiqkunaqa anchatachá kusikuranku naceq wawata angelpa nisqan kanchapipuni tarisqankumantaqa.
Manan pipas ch’inllaqa qhepakuranchu, aswanmi chayta rikuspa “wawamanta angelpa paykunaman nisqanmanta willakurqanku.
Chaymi llapan uyariqkuna muspharqanku [otaq admirakuranku] michiqkunaq willakusqanmanta ”.
Chay tiempopi religionpi umalliqkunaqa yaqapaschá mana qhawariqkupaschu michiqkunataqa.
Jehová Diosmi ichaqa sumaqta qhawariran chay llamp’u sonqo runakunata, paykunaqa allin iñiqkunan karanku.
¿Imaynatan María chaskinman karan chay michiqkunata?
Onqokapurantaq chayqa, sayk’usqachá Mariaqa kakusharan.
Chhaynaña kaqtinpas allintan uyariran chay michiqkunaq willakusqanta, chaymantapas “chaykunata yuyaymanaspa [n] sonqonpi allintapuni hap’irqan ”.
Chaymantapas payqa ratullan repararan michiqkunaman angelpa willasqan ancha allinpuni kasqanta.
Jehová Diosmi munaran chay nacesqan wawa pichus kasqanta, imaraykuchus nacesqantawan yachananta.
Chaymi Mariaqa mana uyarillaranchu chay michiqkunaq willasqanta, aswanmi sonqonpi allinta hap’iran, chayllapi killan - killan watan - watan piensananpaq.
Chayta ruwasqanraykuchá Mariaqa mana hayk’aqpas pisiparanchu iñiyninpi.
¿Personaykiri munawaqchu María hina kayta?
Munanki chayqa sapa p’unchaymi Bibliata leenayki, chaypin Jehová Diosqa imaymanakunata qelqachiran allinninchispaq.
Chaymantapas Bibliaqa manan común librollachu, aswanpas Diospa siminmi chaypi kashan.
Leesqanchis qhepamantaq María hina sonqonchisman waqaychananchis chay yachachikuykunata, chayman hinataq imatapas ruwananchis.
Arí, sichus leesqanchispi allinta yuyaymanasun chayman hinataq kawsasunpas chayqa, allin iñiqmi kasunchis.
Chay wawa pusaq p’unchayninpi kashaqtinmi Moisespa nisqanman hina kuchuranku qhari kaynin qarachata, angelpa nisqanman hinataq “Jesús ” nispa suticharanku.
Tawa chunka p’unchayta hunt’aruqtintaq Jerusalenpi temploman aparanku chaypi ofrendata haywanankupaq.
Chay ruwanankutaqa kamachikuy simipin niranña chhaynapi onqokuq warmi ch’uyanchakunanpaq.
Paykunaqa wakchataq karanku chayqa yaqapaschá iskay kullkuta otaq iskay malqo urpita haywaranku Moisespa chaskisqan kamachikuyman hina.
Chaytaqa wakchakunallan haywaqku, wakin runakunan ichaqa huk borregota huk kullkutawan haywaqku.
Huk runakuna hina borregota mana haywayta atispankuqa p’enqasqachá paykunaqa tarikuranku.
Chhaynaña karan chaypas manan chaywanqa pisiparankuchu. Aswanmi Diospa wasinta risqankurayku allin kallpachasqa wasinkuman kutipuranku.
Diospa wasinpi kashaqtinkun huk kuraq runa paykunaman achhuykuspa Jesusmanta rimapayaran, chay runaqa Simeonmi karan.
Paytaqa Diosmi nisqa: “Manaraq wañushaspan Cristota rikunki ”, nispa.
Makillanpiraq Jesusta hap’ishaqtintaqmi Diospa santo espiritun reparachiran chay wawa Qespichiq otaq Salvaq kasqanta.
Chaymatan Simeonqa Mariaman willaran qhepa tiempopi llakikuy espada hinaraq t’urpuspa sonqonta nanachinanta.
Chaymantapas huk kuraq warmin paykunaman achhuykullarantaq, payqa profetiza Anan karan, paypas ratullan reparakuran Jesús Cristo kasqanta.
Hinaspataq Jesusmanta rimarirqan llapallan Jerusalén llaqtaq kacharichisqa kayninta suyakushaqkunaman.
May allinpunin karan Jesusta Diospa wasinman apasqankuqa, riqkupunin Diospa wasinmanqa, chhaynapin Jesusqa wiñaruspapas mana hayk’aqpas qonqaranchu Diospa wasinman riytaqa.
Chay p’unchayqa tukuy atisqallankutan Diosmanqa qoranku, paykunan ichaqa allin kallpachasqa lloqsiranku Diospa wasinmanta, manan chayllachu, imaymanakunatawanmi yacharanku.
Mariaqa astawanraqchá kallpachakuran iñiyninpi, sonqonpipas allintachá waqaycharan Simeonpa rimapayasqankunata Anaq rimapayasqanta ima, chhaynapi chaykunapi yuyaymanaspa hukkunamanpas willananpaq. Kay tiempopipas askha tayta mamakunan José, María hina kanku.
Arí, Jehová Diospa testigonkunaqa sapa huñunakuymanmi wawankuta apanku.
Paykunaqa hukkuna - hukkunawanmi sumaqta kallpachanakunku, chhaynapin tukuy atisqankuta qonku.
Chaymantataq allin kallpachasqa kusisqa ima wasinkuman kutipunku.
Chaymantapas imaymanakunatan yachanku chayta hukkunaman willamunankupaq.
¿Munawaqchu paykunawan kuska huñukuyta?
Chhayna kaqtinqa paykunata maskhay hinaspa paykunawan kuska huñukuy, chhaynapin María hina allin kallpachasqa kanki.
Arí, Bibliaq nisqan hina “chay p’unchaykunapin Mariaqa Judea orqo - orqoneqpi huk llaqtaman usqhaylla [risqa] ” Elisabetta watukuq.
Chaypiqa payllamantapaschá riran, manan Josetaraqchu tapuran. ¿Imarayku?
Chaypiqa manayá casarasqaraqchu kasharan chayraykun sapallan riran.
Casarakusqanmantapachan ichaqa Judeapi kaq Belén llaqtaman rinankupaqqa manaña paymantachu karan, aswanmi Josemantaña karan.
Ovejakunaqa campopin kasharanku Jesuspa nacesqan tutaqa, chaymi rikuchin mana diciembre killapichu nacesqanta. Chay killapi nacenman karan chayqa manachá ovejakunaqa campopichu kashanman karan, aswanpas kanchankupichá allin wisq’asqa kashanman karan. ¿Imarayku? Chiri tiempo kasqanrayku. Aswanmi Jesusqa octubre killa qallariyta hina nacenman karan.
[30 paginapi dibujo]
Simeonqa rikuranmi runakunaq suyasqan Cristota
Jehová Diosmi yanapawaran imaymanakunata aguantanaypaq
Kaytan willakun Soledad Castillo
34 wataypi kashaqtiymi qosay wañukapuran.
Qosaypa wañusqanmanta soqta watallaraq pasaruqtintaq papaypas wañukapullarantaq.
Pisipaymanmi karan sapallay rikukuspayqa, ichaqa manan hayk’aqpas pisiparanichu.
SOLEDADMI sutiyqa, chayqa “sapallan ” ninantan nin.
Ichaqa manan hayk’aqpas sapallaypunichu karaniqa.
Isaías 41: 13 textoq nisqan hina, paña makiymanta hap’iwaspa “ama manchakuychu ” nispapas niwashanman hinan ñoqapaqqa karan.
Kunan willasaykichis ima llakikuytapas imayna atipasqayta, chhaynapiña tarikuspapas imaynata Jehová Diosman astawan hukllachakusqayta ima.
Mana imamantapas llakikuspallan wiñarani
1961 watapi, 3 p’unchay mayo killapin nacerani Barcelona llaqtapi, chay llaqtaqa España nacionpin tarikun.
Papaypa sutinmi José, mamaypataqmi Soledad, ñoqaqa sapallan wawankun kani.
Huk kutinmi, isqon watallaypiraq kashaqtiy, Jehová Diospa testigonkuna visitaranku mamitayta, chaypiñan Bibliawan allinta kutichiranku ima tapukuynintapas.
Chhayna yachachisqankuwanmi mamitayqa anchata kusikuran, chaymi paykunawan Biblia estudiayta qallariran.
Pisi tiempollamantan mamitayqa bautizakuran, chhaynapin Jehová Diospa testigon kapuran.
Manaraq unaychu kashaqtinmi papaypas bautizakullarantaq.
Hermana Elianan mamitayta Bibliamanta yachachiran, paymi reparakuran ñoqapas estudiay munasqayta.
Wawallaraq karani chaypas, sapallaypi Bibliamanta yachachiwananpaqmi niwaran, chhaynapin ñoqapas estudiayta qallarirani.
Hermana Elianaq yanapayninwan mamitaypa yanapayninwan iman 13 watallaypiraq kashaspa bautizakurani.
Sipasllaraq kashaspa imatapas ruwayta munaspaqa Jehová Diosmantan mañakuqpuni karani.
Chay watakunataqa sumaqllatan pasarani, askhan amigaykunapas karan Diospa llaqtanpiqa, tayta mamaywanpas sumaqtan kawsakurani. 1982 watapin Felipewan casarakurani, payqa Jehová Diospa testigonmi karan, ñoqa hinataqmi Diostapas serviyta munaran.
Wawaykuta yachachiyku Jehová Diosta kasukunanpaq
Phisqa wata casarasqa kashaqtiykun munay wawachata onqokurani, Saúl nispataqmi suticharayku.
Qhalilla kusisqalla wiñanantan munarayku, astawanqa Diosta tukuy sonqowan servinantan munarayku.
Chayraykun yachachiqpuni kayku Jehová Diosmanta, chaymantapas paywan kuskan mikhuq pukllaq ima kayku.
Papan predicaq riqtinqa qatikullaqpunin payqa, chhaynapin huch’uychanmantapacha yacharuran punkukunata tocaspa Bibliamanta rimaq hojachakuna saqeyta.
Wawaykuta sumaqta uywasqaykuqa allinmi karan.
Chaymi soqta watallanpiraq kashaqtinqa predicallaqpuni ñoqaykuwan kuska.
Anchatan kusikuq Bibliapi kaq willakuykunata leepuqtiyku, familiapi Biblia estudianayku horatapas ima hinallañan suyakuq.
Escuelaman haykuruspapas kallpachakuranmi Bibliaq nisqanman hina imatapas ruwananpaq.
Huk kutinmi ichaqa qonqaylla sinchi llakipi rikukurayku.
Qosaymi sinchi millay onqoywan rikhuriran, chaypaqqa wawaykupas chayraqmi qanchis watanta hunt’asharan.
Yaqa watantinmi chay onqoywan ñak’ariran, manan llank’aytapas atiranchu, kumparayaspallañan mayninpiqa kaq.
Felipeqa 36 watanpi kashaspan wañukapuran.
Mayninpiqa waqapakuniraqmi sapa chay watata yuyarispa.
Sapa kutinmi kallpachaqllapuni karani, sonqoypin ichaqa maytapuni llakikurani sapallay qhepakapunayta yachaspa.
Mayninpiqa manan huñunakuykunaman riytapas atiqchu kayku, chaymi ñoqaqa Bibliamanta rimaq revistakunata leellaqpuni kani, chaytaqmi anchata kallpachawaranku.
Qosaypa wañusqanwanqa wikch’urparisqa hinan sapallay rikukurani.
Chaykunapiña tarikurani chaypas Jehová Diosqa ñoqawanpunin kasharan.
Sapa kutinmi payllamanta kallpata mañakuq kani.
Agradecekullaranitaqmi hamuq tiempopi Felipeta kawsarichinanmantapas.
Chaymantapas tukuy sonqowanmi rogakuq kani qosaywan kawsasqayta yuyarispa kusisqalla kanaypaq, hinallataq waway uywayta yanapawananpaq ima.
Chaytaqa ruwarani waway allin cristiano kananta munaspan. Sonqoy nanashallaranpuni chaypas, Jehová Dioswan rimaqtiyqa thak niqmi.
Tayta mamaypas cristianomasiykunapas allintapunin yanapawaranku.
Chhaynaña kaqtinpas kunanqa ñoqan wawayta Bibliamanta yachachinay karan chhaynapi Jehová Diosta servinanpaq.
Ñawpaqpi patronniypas munachiwaranmi huk allin llank’anata.
Chay llank’anaqa tiyaykuspalla llank’anapaqmi karan, allintataqmi pagapuwananpas karan, ñoqan ichaqa mana munaranichu, aswanmi imaymanata limpiaspa llank’aq karani, chhaynapi Saúl escuelamanta sapa lloqsinpuqtin kuska kanaykupaq.
Proverbios 22: 6 textoq nisqan hina, ñoqaqa munaranipunin waway Saúl Diosmanta allinta yachananta, chay texton nin: “Wawata yachachiy imaynatachus kawsananpaq, machuyapuspapas manapunin chaytaqa qonqanqachu ”, nispa.
Chaymi kallpachakurani wawayta Jehová Diosmanta yachachinaypaq, chaymantapas yacharanin Dios kikin chay ruwaypi yanapawananta.
Wawayraykun kawsanallaypaq llank’arani, paywan kuska kaymi ñoqapaqqa aswan allin karan qolqesapa kaymantaqa.
Chaypaqqa 14 watanpiñan wawayqa kasharan.
Papaypa wañukapusqanmi Saulta yuyarichiran papanpa wañukapusqanta, chaymi paypas sinchi llakisqa tarikuran.
Papay wañukapuqtinmi Saulqa niwaran: “Ñoqallañataq familiapi qhari kani chayqa, ñoqallañachá qantawan hatun mamaytawan uywasqaykichis ”, nispa.
Wawaypi tarinku leucemia onqoyta
Papaypa wañupusqan pusaq killallaraq kashaqtinmi Saulqa mana imallamanta sinchita sayk’uq, chaymi huk doctorwan qhawachirani. Chay doctormi niwaran: “Hospitalman aparuy, chaypi allinta qhawarachimuy ”, nispa.
Hospitalman apaqtiyñan doctorkuna niwaranku Saúl leucemia onqoyniyoq kasqanta.
Chaymantapachan Saulqa iskay wata kuskanta hina sapa kutilla hospitalman riq. Qallariypiqa soqta killantinmi imaymana hampikunawan vakunaranku, chaywanmi huk wata kuskanta hina huk chhikanta qhaliyaran.
Chaymantan hukmanta rikhurimullarantaq chay onqoyqa, chaymi hukmanta imaymana hampikunawan vakunaranku.
Pisi tiempollapiña chayta ruwaranku chaypas, mana kallpayoqta hinallañan saqeranku. Chay ruwasqankuqa manañan nishutachu yanaparan.
Pisi tiempollamantan hukmanta rikhurimullarantaq, chaypin ichaqa manaña aguantaranchu ima hampitapas.
Payqa ñan Jehová Diosman prometekusqaña payta wiñaypaq servinanpaq, chaymantapas munasharanmi testigon kananpaq bautizakuyta.
Maypipas doctorkunaqa chhayna onqoyniyoqkunamanqa churankupunin yawarta.
Yawarmi ichaqa mana chay onqoyta chinkachinmanchu.
Chaymi ñoqaqa chay leucemia nisqa onqoyta wawaypi tarisqankumantapacha wawaywan kuska sut’inta willarayku yawartaqa mana churachikunan kasqanta.
Chaytaqa ruwarayku Jehová Diospa kamachikusqanta kasukunaykupaqmi, paymi nin: ‘ Yawartaqa aman mikhunkichischu ’, nispa.
Saulqa sapallan kashaspapas askha kutitan doctorkunaman willasqa yawarta manapuni churachikuy munasqanta (21 paginapi yawarmanta yachachikuyta qhawariy).
Doctorkunaqa allintan repararanku waway machu runa hinaña piensasqanta hinallataq chay onqoynin mayman chayachinanta yachasqantawan.
Chaymi llapanku respetaranku Saulman yawar churanankuta mana munasqaykuta.
Respetarankuña chaypas mayninpiqa niwallaqkupunin chayta ruwanankupaq.
Chaymantapas, Saúl Bibliapi yachasqanman hina yawarmanta imayna rimasqanta uyarispan anchatapuni kusikuq kani.
Chaykunan rikuchillawarantaq Saulqa Jehová Diosman allin hap’ipasqa kasqanta.
¡May allinmi chay libroqa karan!
Waway hospitalpi kashaqtinmi paywan kuska askha horasta chay librota leeq kayku.
Ñoqaykuqa manan yacharaykuchu qhepaman imaynapi tarikunaykuta, chaymi sinchi llakisqa kasharayku, chaykuna mana pisipachiwanankupaqmi chay libroqa allintapuni yanapawaranku.
Qallariyninpin kashan Isaías 41: 13 texto, chaypitaq nin: “Ñoqaqa Diosniyki Señor Diosmi kani, paña makiykimantan hap’ishayki, ñoqan niyki: Ama manchakuychu, ñoqan yanapasqayki ”, nispa.
Chaymi ñoqaykutaqa allintapuni kallpachawaranku.
Admirakunku Saulpa kallpachakusqanmanta
Hampichikusqan hospitalpi doctorkuna enfermerakuna iman admirakuranku Saúl kuraq runa hina imatapas ruwasqanmanta, kusisqalla kasqanmantawan.
Chhaynapin wawayqa munachikuran chay hospitalpi llank’aqkunawan.
Chaymantapachan chay hospitalpi leucemia nisqa onqoywan onqoqkunata hampiq doctorqa huk testigokunaq wawankunatapas hampillarantaq, respetowantaqmi llapankuta trataran.
Chay doctorqa waway ima creesqanpipas qaqa sayasqantan astawanqa yuyarin.
Yuyarillantaqmi wañuytapas mana manchakusqanta hinallataq kusiqalla kasqanta.
Saulta atiendeq enfermerakunapaqpas wawaysi llapa atiendesqankumanta aswan allin kasqa.
Wawayqa wañunan patapiña kasharan chaypas kusisqallapunin kasharan; manan imamantapas quejakuqchu.
Saulmi ichaqa mana chhaynachu karan.
Chaymi chay warmiqa admirakuran Saúl chhayna kasqanwan.
Chaywanmi allinta qhawarichirayku Diosta imapi creesqaykutapas.
Saulpa chhayna kasqanqa yanapallarantaqmi huk cristianomasiytapas.
Payqa soqta wata hinañan depresión nisqa onqoywan kasharan, imaymanakunataña ruwaranku chaypas, manan qhaliyaranchu.
Payqa askha kutitan hospitalta riran wawayta qhawariq.
Saulqa manapas onqoshanmanchu hinan kusisqalla kaq.
Pisiyasharanña kallpan chaypas, payman watukuq riqkunataqa kallpachaqpunin, chaykunata rikuspan chay cristianomasiypas admirakusqa.
Chaymi payqa niwaran: “Saulpa imayna kasqanmi yanapawan manaña nishuta llakikushanaypaq ”, nispa.
Ñan kinsa wataña karun wawaypa wañukapusqanmantaqa, sonqoymi ichaqa nanawashanraq.
Ñoqallamantaqa manan chaykuna aguantayta atiymanchu karan, Diosmi yanapawaran “hatun atiyninta ” qowaspa.
Imaymanakunapiña tarikurani chaypas, kallpachakuranin chaykuna mana pisipachiwananpaq.
Qosay, papay, waway ima wañukapusqanmi yachachiwan chhayna llakikuypi tarikuqkunata yanapanaypaq khuyapayanaypaq ima.
Jehová Diospi confiaytan astawanqa yacharani.
Pay yanapakuq Dios kasqanta yachasqayraykun mana manchakunichu qhepa tiempopi imaña kanantapas.
Arí, paymi yanapaqniyqa, imaña kaqtinpas payqa ñoqawanpunin kashanqa.
Askha clase leucemia onqoymi kan, Saulpaqa leucemia linfoblástica nisqa onqoymi karan, chayqa yawarta mana valeqman tukuchiq cancermi.
[31 paginapi foto recuadropiwan]
¿IMARAYKUN TESTIGOKUNA MANA YAWARTA CHURACHIKUNKUCHU?
Yaqapaschá hayk’aqllapas uyariranki: “Jehová Diospa testigonkunaqa manan yawarta churachikunkuchu ”, nispa nisqankuta.
Personaykiri, ¿yachankichu imarayku mana yawarta churachikusqaykuta?
Bibliapi kamachikuyta kasukusqaykutan runakunaqa mana allintachu entiendenku chaymi mana allinta rimanku.
Wakinmi ninku: “Paykunamanqa manan imapas qokunchu kawsayqa, manan ima hampitapas munankuchu ”, nispa.
Chay rimasqankuqa manan cheqaqchu.
Aswanmi Testigokunaqa kawsayta respetasqaykurayku sapankaykupas hinallataq familiaykupas allin hampisqa kanankuta munayku.
Ichaqa manan munaykuchu pipas yawarta churawanankutaqa.
Chaypaq yachasunchis Jehová Dios Noeman imachus kamachisqanta.
Sinchi para chayamuspa kay pachata millp’usqan qhepallamanmi Diosqa Noeta niran: “[Llapa] animalkunaqa mikhunaykichispaqmi kanqa [...].
Yawarnintin aychatan ichaqa ama mikhunkichischu ”, nispa (Génesis 9: 3, 4).
Chay kamachikuyqa llapa runakunapaqmi karan, chaymi ñoqanchispas Noepa miraynin kasqanchisrayku kasukunanchis chay kamachikuyta.
Chaymantapas chay kamachikuytaqa manan pipas yanqamanqa tukuchiranchu.
Aswanmi Jehová Diosqa Noeta kamachisqanmanta pusaq pachak wata hinaña pasaruqtin Israel llaqta runakunaman hukmanta kamachillarantaq.
Chay kamachisqanmanta waranqa wata pasaruqtintaq apostolkunañataq llapa cristianokunata niran: “Aman seq’osqa aychatapas yawartapas mikhunkichischu ”, nispa.
Jehová Diospa testigonkunaqa kasukuytapunin munayku chay kamachikuyta, yawarta churachikuspaqa manachá kasukushaykumanchu.
Chaymi ñoqaykuqa mana yawarllawan hampiwanankuta munayku.
Chaymantapas Bibliaq nisqanta kasukusqaykuraykun hospitalkunapipas allinta yachashanku mana yawarllawan hampiyta.
Kay tiempopiqa manan Jehová Diospa testigonkunallachu yawarta mana chaskinku, huk runakunapas manañan yawarwan hampichikuytaqa munankuñachu.
[19 paginapi foto]
Kaypi kashayku qosay Felipewan waway Saulwan ima
[19 paginapi foto]
Kaypitaq papay Josewan mamitay Soledadpiwan
[20 paginapi foto]
Kayqa waway Saulmi huk killa manaraq wañukapushaqtin
Jehová Diosqa llapa runakunatan t’aqwimushan
“[Jehová Diosqa] runakunatan qhawamushan, ruwasqankutan t’aqwimushan. ” (SAL.
11: 4.)
¿Imayna runakunatan sumaqta qhawarinchis?
SICHUS pipas ñoqanchispi anchata interesakuspa necesitasqanchis rato tukuy sonqowan yanapaykuwasunman otaq munakuywanpas yuyaychawasunman chayqa, ¿imaynatan chay runata qhawarisunman? (Sal.
141: 5; Gál.
6: 1.)
Chhayna runataqa sumaqtan qhawarinchis, Jehová Diospas chay runa hinan kaqllataqmi churin Jesuspas.
Paykunaqa anchatan ñoqanchispi interesakunku chaymi ‘ cheqaq kawsayman hap’ipakunanchispaq ’ yanapayta munawanchis.
¿Imaynatan Dios interesakun serviqninkunapi?
Davidqa allintan rikuchiran Jehová Dios anchata ñoqanchispi interesakusqanta, kaytan niran: “Payqa runakunatan qhawamushan, ruwasqankutan t’aqwimushan ”, nispa (Sal. 11: 4).
Chaypi nisqan hina, Diosqa manan qhawawallanchischu, payqa t’aqwiwanchismi.
Davidmi nillarantaq: “Qanmi yuyayniyta llapanta t’aqwirqanki, tutantinmi qhawawarqanki, allin - allintan reqsiykuwarqanki, manataq ima mana chanintapas tariwarqankichu ”, nispa (Sal. 17: 3).
Davidqa allintan yacharan Dios paypi interesakusqanta, yachallarantaqmi sonqonpi mana allinkunata yuyaykuspa Diosta llakichinanta.
Qanpas, ¿David hinachu Jehová Diosta qhawarinki?
Jehová Diosqa sonqotan qhawan
Jehová Diosqa imallapipas pantaruqtinchisqa manan huchachawanchispachachu, ¿imaynapi chayta yachanchis?
Jehová Diosqa sonqonchis imayna kasqantan astawanqa qhawan (Sal. 19: 14; 26: 2).
Payqa anchatan munakuwanchis, chayraykun mana imallapipas pantashasqanchistachu qhawashan.
Chayta yachanapaq qhawarisun Abrahampa esposan Saramanta, payqa huk angelwan rimashaspan llullakuran, angelmi ichaqa repararan manchasqa pukamanraq tukusqanta, chaymi mana sinchitachu paywan phiñakuran (Gén. 18: 12 - 15).
Jobpas ‘ mana huchayoqman tukuspan ’ Diosmanta aswan chaniyoqpaq qhawarikuran, chaywanpas Diosqa askhatan payta bendeciran Satanaspa makinpi sinchita sufrisqanrayku (Job 32: 2; 42: 12).
Sarepta llaqtamanta viudapas Eliaspaq phiñakuspa millayta rimapayaran.
Jehová Diosqa manan chay viudataqa huchacharanchu chay ruwasqanmanta, Payqa yacharanmi sapallan wawan wañupusqanmanta sinchi llakipi tarikusqanta (1 Rey.
17: 8 - 24).
4, 5.
¿Imaynatan Jehová Dios Abimelecta khuyapayaran?
Sonqota qhawaq Diosqa sumaqtan mana iñiqkunatapas tratan.
Filistea hap’iy Gerar llaqtapi kamachiq rey Abimelecmanta rimasunchis.
Manataq yacharanchu Abrahamwan Sara casarasqa kasqanta chayqa, warmin kananpaqmi aparan.
Ichaqa Sarata manaraq tupaykushaqtinmi, Jehová Dios mosqoyninpi khaynata niran: ‘ Yacharanin ch’uya sonqoykiwan chay ruwasqaykita, ñoqaqa hark’araykin ñoqa contra huchallikunaykita, chaymi mana payta tupaykachirqaykichu.
Kunanqa warmita qosanman kutichipuy, Abrahamqa profetan, qanpaqmi mañapusunki, chaymi kawsanki ’, nispa (Gén.
20: 1 - 7).
Jehová Dios munanman karan chayqa, castiganmanmi karan wak Dioskuna yupaychaq Abimelecta.
Ichaqa yacharanmi chay kutipi ch’uya sonqowan ruwashasqanta.
Chayrayku ancha khuyapayakuq kayninpi willaran ima ruwananta chhaynapi mana wañunanpaq.
¿Imakunapin Jesús Taytanman rikch’akun?
Jesusqa Taytan hinapunin karan.
Chayraykun qatikuqninkunapiqa sumaq runa kasqankuta astawanqa qhawariran pampachananpaqpas liston kasharan.
Kikin Jesusmi niran: “Diosqa kay pachaman Churinta kachamurqan, manan runakunata huchachananpaqchu, aswanmi runakunata qespichinanpaq ”, nispa.
Jehová Dioswan Jesuswanqa wiñay kawsayman aypananchistan munanku chaypin yachanchis anchata munakuwasqanchista (Job 14: 15).
Chhayna munakuwasqanchista yachaspan entiendenchis imarayku t’aqwiwasqanchista, imayna qhawariwasqanchisman hina yanapawasqanchistapas (leeychis 1 Juan 4: 8, 19).
Diosqa munakuywanmi t’aqwiwanchis
¿Imapaqmi Jehová Dios qhawawanchis?
Jehová Diosqa manan policía hinachu qatipawashanchis imallapipas pantayruqtinchis hina hap’iwananchispaq.
Satanasmi ichaqa mana allinllata runakunapi qhawashan, munayllanchisman hina ruwaq runakunata hinataq qhawariwanchispas.
Dios sonqo runakunapipas mana allinllatan qhawashan (Job 1: 9 - 11; 2: 4, 5).
Diosmi ichaqa mana chhaynachu, chaymi salmista niran: “Señor Diosníy, huchakunatachus yuyashawaq chayqa, ¿pitaq manaqa huchachasqachu kanman? ”
nispa (Sal. 130: 3).
Yachasqanchispas hina, llapallanchismi huchallikuq kanchis (Ecl. 7: 20).
Payqa mana imawanpas nanachikunanchispaqmi qhawarichiwanchis sonqonchispa mana allin munapayasqankunata, imakunapi pantashasqanchistapas (Sal.
103: 10 - 14; Mat.
26: 41).
¿Imakunawanmi Jehová Dios yachachiwanchis, mana allin ruwasqanchistapas reparachiwanchis?
Diosqa munakuwasqanchista rikuchiwanchis Simin Qelqawan, huñunakuykunawan, ‘ allin yuyayniyoq hunt’aq kamachiq ’ ruwamusqan qelqakunawan ima yachachiwaspanchis mana allin ruwasqanchiskunatapas reparachiwaspanchis.
Chaymantapas iñiqmasinchiskunawanmi yanapachiwanchis hinallataq “Diospa qosqan runakunawanpas ” paykunan umalliqkuna kanku.
Diosqa makillan qhawamushawanchis imayna sonqowan yachachikuyninkunata chaskisqanchista imaynata yanapawananchispaqpas.
Chaymi Salmo 32: 8 texto nin: “Qantan qhawashayki.
Ñoqan yachachisqayki, ñoqan yuyaychasqayki, ñoqan maynin purinayki ñanta yachachisqayki ”, nispa.
¡May allinpunin Jehová Diosta kasukuyqa!
Paytaqa huch’uyaykukuspan munakuq Yayanchista Yachachiwaqninchista hina qhawarinanchis (leeychis Mateo 18: 4).
¿Ima mana allin ruwaymantan cuidakunanchis, imarayku?
Manan hayk’aqpas hatunchakuqqa kananchischu nitaq ‘ huchaq q’otusqan kaspapas sonqonchistaqa rumiyachinanchischu ’.
Pipas chhayna mana allinkunamanqa urmaykun pisi - pisimanta mana allinkunapi yuyaykuspan otaq mana allinkunata munapayaspa.
Chaymantaqa manañapaschá Bibliaq nisqanta uyariyta munanmanchu otaq k’ullu churakuspa millay ruwasqankunata mana saqeyta munanmanchu, chhaynapitaq Diospa enemigonman tukupunman.
¡Chay ruwayqa sinchi mana allinmi! (Pro.
1: 22 - 31.) Chaypunin Cainwanpas sucederan.
Diosqa tukuytan rikun chayman hinataq ruwan
¿Imaraykun Jehová mana chaskiranchu Cainpa ofrendanta? Chayta yachaspa, ¿imatan Caín ruwaran?
Diosmi ichaqa mana haywasqallankutachu qhawariran aswanpas imayna sonqowan haywasqankutan.
Abelpa ofrendantaqa iñiywan haywasqanraykun chaskiran, Cainpatan ichaqa mana chaskiranchu Paypi mana hunt’aq sonqowanchu confiasqanrayku (Gén. 4: 4, 5; Heb. 11: 4).
Chaywanpas Cainqa manan kallpachakuranchu Diospa allin qhawarisqan kananpaq, aswanmi astawanraq wayqenpaq phiñakuran (Gén.
4: 6).
¿Imaynapin yachanchis Cainpa sonqon rumiyapusqanta? ¿Imakunatan yachanchis chaymanta?
Jehová Diosqa repararanmi Cainpa sonqon mana allinman waqllipushasqanta. Chaymi munakuywan yuyaycharan mana allin ruwaymanta karunchakunanpaq, chhaynapi Paypa allin qhawarisqan kananpaq.
Cainmi ichaqa Diosta mana uyarispa wayqenta wañuchiran.
Paypa sonqonqa sinchitan rumiyapusqa, chaymi “¿maypin wawqeyki Abel? ” nispa Jehová Dios tapuqtin mana respetowan kutichiran:“ Manan yachanichu, ¿ñoqari wawqeyta qhawaqchu kani? ”
nispa (Gén. 4: 7 - 9).
¡Sonqoqa sinchi millay q’otukuqmi!
Cainqa sonqonwan q’otuchikuspan kikin Diospa yuyaychasqanta mana kasuranchu (Jer.
17: 9). Amapuni hayk’aqpas qonqasunchu kaykunamanta yachasqanchistaqa.
Yuyayninchismantaqa usqhayllan wikch’unanchis mana allin yuyaykuykunata munapayaykunatapas (leeychis Santiago 1: 14, 15).
Sichus pillapas Bibliawan yuyaychawasunman chayqa, agradecekuywanmi chaskikunanchis kikin Diospas yuyaychawashasunman hinata.
Diospaqqa manan imapas pakasqachu
¿Imaynatan Dios juzgawanchis huchallikuqtinchis?
Wakinmi yuyaykunku: Sichus pipas mana rikunqachu mana allin ruwasqayta chayqa, manan huchachasqachu kasaq, nispa (Sal. 19: 12).
Diosmantaqa manan ima huchatapas pakasunmanchu, Biblian nin: “Diosmanmi cuentata qosunchis.
Diospa ima kamasqanpas qayllanpiqa manan pakasqachu, aswanpas lliwmi rikhurin, sut’itaq kashanpas ”, nispa.
Diosqa allintan yachan imarayku imatapas ruwasqanchista chaymi ima ruwasqanchismantapas chanillanta juzgawanchis.
Sichus huchallikusqanchismanta khuyayta llakikuspa Diosman kutirikusun chayqa, pampachawasunmi, payqa khuyapayakuq sumaq sonqo Diosmi, pay kikinmi niwanchis: ‘ Mana usqhaylla phiñakuqmi kani, tukuy tiempo munakuqmi cheqaqtaqmi kani ’, nispa.
Ichaqa sichus ‘ yuyaymantapuni huchallikusun ’ otaq engañowan imatapas ruwasun chayqa, Diosqa “manapunin hinallatachu ” chaytaqa qhawanqa (Éxo. 34: 6, 7; Heb. 10: 26).
Yachasunchis imaynatas Jehová Dios Ahanta, Ananiasta, Safiratapas huchallikusqankumanta juzgaran chayta.
¿Imaraykun Ahán huchaman urmaran?
Ahanqa Diospa kamachikusqanta mana kasukuspan Jericó llaqtamanta qorita p’achakunatawan apamuspa tiyasqan carpapi pakaran, chaytaqa familianwan kuskachá ruwaran.
Payqa yuyaymantan chayta ruwaran, chaymi huchallikusqan sut’iman horqosqa kaqtin niran: ‘ Dios contran huchallikurqani ’, nispa (Jos. 7: 20).
Sonqonqa Cainpa sonqon hinan waqllipusqa.
Ahanqa sinchi munapayaq kasqanraykun huchaman urmaran.
Jericó llaqtamanta tukuy qhapaq kaykunata horqomusqankuqa Diospaqmi karan, chayta pakaspaqa Diostan suwasharan chayqa hatun huchan karan.
7: 25).
14, 15.
¿Imaraykun Ananiaswan Safirawan Diospa castigasqan wañuranku?
¿Imatan chaymanta yachanchis?
Ananiaswan Safirawanqa Jerusalén t’aqamantan (congregacionmantan) karanku. 33 watapi Pentecostés fiesta qhepamanmi chay t’aqamanta wayqe panakuna rimanakusqaku qolqeta huñunankupaq, chaywan karu llaqtamanta hamuspa Jerusalén llaqtapi qhepakuq cristianokunata yanapanankupaq.
Chaymi Ananiasqa hallp’anta vendesqa, esposanwan yachachinakuspa niran: Llapallantan vendesqaykutaqa qoshayku, nispa, ichaqa wakillantan qosharanku.
Wayqe panakunaq allin qhawarisqan kayta munaspachá paykunaqa chayta ruwaranku.
Ichaqa llullakusharankun.
Diosqa llullakusqankuta sut’iman horqonanpaqmi apóstol Pedroman yuyaycharan, Pedrotaq Ananiasman chayta sut’incharan.
Hinan Ananiasqa kunpakuspa wañuran, kaqllataqmi warmintapas sucederan.
Ananiaswan Safirawanqa Dios contra huchallikushasqankuta yachashaspan apostolkunata engañayta munaranku, manan chayllataraqchu ruwaranku ‘ Diosta ’ ‘ santo espiritutawanmi llullakuranku ’.
Paykunata Dios huchachasqanpin rikunchis, Jehová Dios iskay uyakunamanta llaqtanta cuidasqanta, chay runakunan yachanqaku imachus Diospa makinman urmaykuy kasqanta, Biblian nin: “¡Manchay - manchaymi kawsaq Diospa makinman urmayqa! ”
Tukuy tiempo Diospaq hunt’aq kasun
a) ¿Imakunawanmi Saqra cristianokunata waqllichiyta munan?
b) ¿Imakunawanmi Saqra tiyasqayki llaqtapi runakunata waqllichin?
Satanasqa tukuy atisqantan ruwan huchaman urmachiwananchispaq, chhaynapi Diospa mana allin qhawarisqan kananchispaq.
Dios serviqkunata waqllichiy munasqanqa kay pachapi qhelli ruwaykuna, millay ruwaykuna ima mast’arikusqanpin rikukun.
Kunanqa facilllatan computadorapi, televisionpi, hukkunapipas rikukunman p’enqay qhelli ruwaykunata.
Chayraykun makilla kashananchis Saqraq trampankunaman ama urmaynanchispaq, chhaynapin David hina nisun: “Chanintapunin kawsasaq.
[...] Mana huchachanatapunin wasiypipas kawsasaq ”, nispa (Sal.
101: 2).
a) ¿Imaraykun Dios tiempollanpi pakasqa huchakunata sut’iman horqon?
b) ¿Imapaqmi kallpachakunanchis?
Kunanqa manañan Diosqa Ñawpaq tiempopi hinañachu serviqninkunaman sut’inchan pikunachus huchallikushanku chayta.
Ichaqa llaqtanpi tukuy ima sucedesqantan qhawamushan tiempollanpitaqmi ima mana allin ruwaykunatapas sut’iman horqon.
Chaymi apóstol Pablo niran: “Wakin runaq huchankunaqa manaraq juzgasqa kashaqtinmi sut’inchakapunña, wakin runaq huchantaq ichaqa qhepataña rikhurin ”, nispa.
¿Imaraykun Dios huchakunata sut’iman horqon?
Munakuq kasqanraykun.
Payqa anchatan llaqtanta munakun, chayraykun cuidan mana qhellichasqa kananpaq.
28: 13). ¡May allinpunin Jehová Diospa munayninta tukuy sonqowan ruwanapaq kallpachakuyqa, mana allinkunamanta karunchakuypas!
Tukuy sonqowan Diosta servisun
¿Ima valoranantan rey David churinmanta munaran?
Davidmi churinta niran: “Churíy Salomón, reqsikuy taytaykiq Diosninta, hinaspa serviy tukuy sonqowan, tukuy yuyaywan.
Señor Diosqa llapan runakunaq sonqontan t’aqwin, yachantaq pakasqa lliw yuyaykusqakunatapas ”, nispa (1 Cró.
28: 9). Davidqa manan Diospi creenallanpaqchu churintaqa yachachiran, aswanpas Jehová Dios serviqninkunapi ancha interesakusqanta valoranantan munaran.
Ñoqanchispas anchatan valorananchis Jehová Dios serviqninkunapi interesakusqanta.
19, 20.
Salmo 19: 7 - 11 textoq nisqanman hina, ¿iman Davidta yanaparan Diosman achhuykunanpaq?
Jehová Diosqa yachanmi allin sonqoyoq runakuna payman achhuykunankuta, imayna Dios kasqanta yachaspanku kusisqa sientekunankutapas.
Chaymi munan astawan payman achhuykuspa sumaq Dios kasqanta reqsinanchista.
¿Imaynatan chayta ruwasunman?
Bibliata estudiaspa, bendicionninkunata chaskispapas reparanchismi imayna Dios kasqanta (Pro.
10: 22; Juan 14: 9).
¿Ancha allinpaqchu qhawarinchis sapa p’unchay Diospa Simin Qelqa leeyta, mañakushanchischu chaypi yachasqanchisman hina kawsananchispaqpas?
¿Chaniyoqpaqchu qhawarinchis Diospa kamachikuyninkunaman hina kawsasqanchista?
(Leeychis Salmo 19: 7 - 11.)
Chayta ruwasun chayqa, p’unchay - p’unchaymantan astawan Diospi iñisunchis astawantaq munakusunchispas.
Paypas astawanmi ñoqanchisman achhuykamunqa makinchismantapas pusawashasunman hinata (Isa. 42: 6; Sant.
4: 8). Arí, Diosqa munakuwasqanchisraykun bendeciwasun, yanapawasuntaq paymanta ama karunchakunanchispaq kawsayman apaq ñañu ñanninta purinanchiskama (Sal.
91: 1, 2; Mat.
7: 13, 14).
¿Imanispan kutichiwaq?
• ¿Imaraykun Jehová Dios t’aqwiwanchis?
• ¿Imaraykun wakin runakuna Diospa enemigonman tukupuranku?
• ¿Imaynatan ñoqanchispas David hina tukuy tiempo Diosta kasukusunman?
• ¿Imakunata ruwaspan Diosta tukuy sonqowan servishallasunman?
[8 paginapi foto]
¿Imapaqmi Jehová Dios munakuq tayta hina qhawawanchis?
[9 paginapi dibujo]
¿Imatan Ananiaspa ruwasqanmanta yachanchis?
[10 paginapi foto]
¿Iman yanapawasun Diosta tukuy sonqowan servinanchispaq?
Jehová Diosqa yanapawananchispaqmi qhawawashanchis
“Señor Diosqa kay pachantintan qhawashan tukuy sonqo payta serviqkunarayku atiyninta rikuchinanpaq. ” (2 CRÓ.
16: 9.)
¿Imapaqmi Jehová Dios t’aqwiwanchis?
JEHOVÁ Yayanchisqa allintan reqsiwanchis ‘ yachanmi pakasqa lliw yuyaykusqanchiskunatapas ’ (1 Cró. 28: 9).
Payqa manan imapi pantashasqanchista tarinanpaqchu t’aqwiwanchis (Sal.
11: 4; 130: 3). Aswanpas munakuwaspanchismi, payqa mana allin ruwaykunamantan pakaykuyta munawanchis, chhaynapi paywan allinpi kananchispaq wiñay kawsayman aypananchispaqpas (Sal.
25: 8 - 10, 12, 13).
¿Pikunatan Jehová Dios atiyninwan yanapan?
Jehová Diosqa lliwtan rikun atiyniyoqmi ima ruwananpaqpas, chayraykun atin tukuy sonqowan serviqninkunaq mañakuyninman kutichiyta, llakikuyninkupi kallpachaytapas.
2 Crónicas 16: 9 nin: “Señor Diosqa kay pachantintan qhawashan tukuy sonqo payta serviqkunarayku atiyninta rikuchinanpaq ”, nispa.
Chaypi nisqan hina Diosqa atiyninwanmi yanapan payta tukuy sonqowan otaq ch’uya sonqowan serviqninkunata, ichaqa manan yanapanmanchu hawa sonqolla payta serviqkunataqa nitaq llullakuqkunatapas (Jos.
7: 1, 2, 21, 25; Pro.
1: 23 - 33).
Dioswan purisun
3, 4.
¿Imaynatan Dioswan purinchis?
¿Imaynatan ñawpaq tiempopi serviqninkuna paywan puriranku?
Askha runakunan ninku: “Teqsimuyuntinta kamaq Diosqa manan runakunawanqa purinmanchu ”, nispa, Diosmi ichaqa paywan purinanchista munan.
Ñawpaq tiempopipas Enocwan Noewanqa Dioswanmi puriranku (Gén. 5: 24; 6: 9).
Moisespas ‘ mana rikuna Diosta rikushanmanpas hinan ’ payllawan purisharan.
Rey Davidpas huch’uyaykukuspan hanaq pachapi kaq Taytanwan kuska puriran; chaymi niran: “Señor Diostaqa yuyashallanipunin, paña ladoypin payqa kashan, manan imapas urmachiwanqachu ”, nispa (Sal.
16: 8).
Jehová Dioswanqa manan runawan hinachu makimanta hap’iykunakuspa purisunman.
Chhaynaqa, ¿imaynatan paywan purisunman?
Salmo takita qelqaq Asafmi kutichin: “Ñoqaqa qanllawanpunin kasharqani, paña makiymantan hap’iykuwarqanki.
Yuyaychawaspaykin pusawanki ”, nispa (Sal.
73: 23, 24).
Arí, Jehová Dioswanqa purinchis Simin Qelqapi yuyaychawasqanchisman hina kawsaspan, ‘ allin yuyayniyoq hunt’aq kamachi ’ niwasqanchistapas kasukuspa.
¿Imapaqmi Jehová Dios munakuq tayta hina serviqninkunata qhawan? ¿Imaynatan Jehová Diosta qhawarinanchis?
Jehová Diosqa munakuq tayta hinan paywan puriqkunataqa anchata munakun, chaymi qhawamushan paykunata cuidananpaq, pakaykunanpaq, yachachinanpaq ima. “Qantan qhawashayki.
Ñoqan yachachisqayki, ñoqan yuyaychasqayki, ñoqan maynin purinayki ñanta yachachisqayki ”, nispan prometewanchis (Sal. 32: 8).
Chayrayku kaykunata tapukusun: “¿Jehová Diospa makinmanta hap’ipaykuspaychu purishani?
Otaq, munakuywan qhawamuwasqanta yachaspa ¿kasukunichu yachaywan yuyaychawasqanta?
¿Allintachu yuyaykuni, rimani, ruwanipas?
Ima hatun huchamanpas urmaykuspay, ¿mana munakuq Diosta hinachu qhawarini icha huchallikusqankumanta khuyayta llakikuqkunataqa khuyapayaspa chaskiq Diosta hinachu? ” (Sal.
51: 17.)
¿Imaraykun Jehová Dios kikin tayta mamanchismantapas usqhaylla yanapawasunman?
Jehová Diosqa manaraq ima mana allintapas ruwashaqtinchismi yanapawasunman.
Payqa ñawpaqmantan rikunman q’otukuq sonqonchis mana allinkunata munapayashasqanta (Jer. 17: 9).
Arí, Diosqa sonqonchistan “qhawamushan ” yuyaykusqanchiskunatapas t’aqwimushanmi, chayraykun payqa kikin tayta mamanchismantapas usqhaylla yanapawasunman (Sal.
11: 4; 139: 4; Jer. 17: 10). Chaypaq qhawarisunchis Baructa imayna yanapasqanmanta, payqa profeta Jeremiaspa secretarion manchay amigonmi karan.
Barucpaqqa munakuq taytanmi karan
7, 8. a) ¿Pin karan Baruc, ima mana allintan sonqonpi munapayayta qallariran?
b) ¿Imaynatan Jehová Dios munakuq tayta hina Baructa yuyaycharan?
Barucqa tukuy sonqowanmi profeta Jeremiasta yanaparan Judá suyuman Jehová Diospa juicionta willaysiypi sasaña chay ruway karan chaypas (Jer.
1: 18, 19). Qhepamanmi ichaqa paypaq ‘ allin kaqkunata ’ otaq qhapaq kaykunata maskhayta qallariran.
Yaqapaschá Barucqa qhapaq familiamanta karan chaypaschá payllapaq allin kaqkunata otaq qhapaq kaykunata munapayayta qallariran.
Imaynaña kaqtinpas, Jehová Diosqa repararanmi sonqon mana allinman waqllipushasqanta, chaymi usqhaylla yanaparan.
Jeremiaswanmi kayta willachiran: “Qanmi nirqanki: ¡Ay, imaraqmi, ikiraqmi Señor Diosqa llakikuykunallatapunin qoykushawan, waqaytapas amikuniñan, manan samaytapas tariniñachu!
¿Qanqa allin kaqkunallatachu munanki?
¡Ama mañakuychu chaytaqa! ”
nispa (Jer.
45: 1 - 5).
Jehová Diosqa anyaranña Baructa chaypas manan paywanqa phiñakuranchu, aswanpas munakuq tayta hinan yuyaycharan.
Barucqa mana allinkunataña munapayasharan chaypas manan millay sonqoyoqchu karan, chaytan Diosqa yacharan.
Yachallarantaqmi Jerusalén llaqtawan Judá aylluwan pisi tiempollamanta thunisqa kananta, chaymi mana munaranchu chay sasa tiempopi tukuy sonqowan serviqnin waqllipunanta.
Chayraykun mana allin yuyaykusqanmanta kutirichinanpaq kayta yuyarichiran: “Ñoqan kachamusaq hatun llakikunata llapa runa pataman ”, nispa.
Nillaraqtaq allin yuyaywan kawsananpaq chhaynapi mana wañunanpaq (Jer.
Chayrayku hunt’aq sonqowan kasukuway chhaynapin kawsanki ñoqa kikiypunin qhawarisayki ”, nispa.
Diospa chhayna yuyaychasqanqa sonqonmanchá chayaran, chaymi mana allin yuyaykusqankunamanta kutirikuran, hinaspa Jerusalén llaqta thunichisqa kaqtin mana wañuranchu, chay llaqtaqa qanchis chunka wata qhepamanmi thunichisqa karan.
¿Imaynatan chay tapuykunaman kutichiwaq?
Barucmanta yachasqanchispi yuyaymanasun kaykunata tapukuspa: Baructa Jehová Dios imayna tratasqanmanta, ¿imatan yachanchis Paymanta, serviqninkunata imayna qhawarisqanmantapas?
(Leeychis Hebreos 12: 9.)
Kay sasa tiempokunapi tarikusqanchisrayku, ¿imatan yachanchis Jehová Dios Baructa yuyaychasqanmanta, imaynatachus Baruc kutichisqanmantapas?
(Leeychis Lucas 21: 34 - 36.)
¿Imaynatan umalliqkunapas Jeremías hina rikuchinkuman Jehová Dios serviqninkunapi interesakusqanta? (Leeychis Gálatas 6: 1.)
Churiqa Taytan hina munakuqmi
¿Imatan Jesús chaskin Diospa llaqtanta allinta umallinanpaq?
Manaraq Jesús kay Hallp’aman hamushaqtinqa, llaqtan munakusqantan Jehová Dios rikuchiran profetankunawan hunt’aq sonqo serviqninkunawan ima.
Kunan tiempopiqa Cristowanmi rikuchiwanchis munakuwasqanchista, paymi Diospa llaqtantaqa Umallishan.
Chayraykun Apocalipsis qelqapi Jesusta rikch’anachikun qanchis ñawiyoq corderowan, ‘ chay ñawikunaqa kay pachantinman Diospa kachamusqan qanchis espiritukunan ’.
Chaywanmi yachanchis Jesuspi santo espíritu hunt’a kashasqanta, chayraykun Taytan hina allinta imatapas yachan.
Payqa yachanmi imayna sonqoyoq kasqanchista manan imapas paypaqqa pakasqachu.
¿Imaynatan Jesuspas Taytan hina munakuywan tratawanchis? ¿Ima allin llank’aytan kay tiempopi Jesús aparishan?
Jesusqa Taytan hina munakuqmi, chaymi payqa mana policía hinachu hanaq pachamanta qhawamushawanchis.
Aswanpas munakuq tayta hinan t’aqwiwanchis.
Jesustan nikun: “Wiñay Yaya ”, nispa, chaymi yuyarichiwanchis hamuq tiempopi paypi iñiqkunaman wiñay kawsay qonanta (Isa.
9: 6).
a) Asia provinciapi qanchis t’aqakunaman carta qelqakusqanpi, ¿imatan yachanchis Jesusmanta?
b) ¿Imaynatan umalliqkuna rikuchinku ovejankunapi Cristo interesakusqanta?
Ovejankunapi Cristo anchata interesakusqantaqa Asia provinciapi qanchis t’aqakunaman carta apachisqanpin reparanchis.
Chay cartakunapin rikuchiran sapanka t’aqakuna imaynapi tarikusqanta allinta yachasqanta, qatikuqninkunapi anchata interesakusqantapas.
Kay tiempopipas chhaynallataqmi, Apocalipsis libropi qelqakusqanqa ‘ Señorpa p’unchayninpin ’ hunt’akushan.
* Cristoqa sapa kutillan iñiq t’aqapi michiqkunawan munakuwasqanchista rikuchiwanchis.
Arí, payqa ‘ Diospa qosqan runakunawanmi ’ qhawariwanchis, kallpachawanchis, otaq necesitanqanchis rato yuyaychawanchis.
Umalliqkuna yanapawaqtinchis, ¿ñoqanchispi Cristo interesakusqantachu rikunchis?
Necesitasqanchis rato yanapawanchis
13 - 15.
¿Imaynatan Jehová Dios mañakusqanchisman kutichimunman?
Willay ejemplokunata.
Mayninpin Jehová Diosqa mañakusqanchisman kutichimuwanchis umalliqkuna kallpachawananchispaq visitamuwaqtinchis.
Mayninpitaq yanapawanchis huñunakuykunapi ima discursotapas uyarisqanchiswan otaq qelqanchiskunawanpas.
Chhaynatan Diosqa mañakusqanchisman kutichimun.
Ejemplopaq, huk hermananchistan millayta tratasqaku, chaywanmi payqa sinchi llakisqa kasharan, ichaqa chay qhepallamanmi huñunakuypi huk sumaq discursota uyarisqa, huñunakuy tukuytataq discurso qoq iñiqmasinchista sonqomanta agradecekusqa paypaq hina Bibliamanta yuyaychaykuna rimamusqanmanta, chaywanmi payqa anchata kallpachakusqa.
Chayraykun kusisqallaña kasharan huñunakuyman risqanmanta.
Huk ejemplotawan qhawarisunchis.
Kinsa runakunan carcelpi kashaspa Bibliata estudiaranku hinaspa publicador no bautizado hinaña karanku.
Carcelpi sinchi ch’aqway hatariqtinmi, autoridadkuna manaña ñawpaqpi hinachu presokunata trataranku, chaymi presokunaqa paykuna contra hatarinankupaq rimanakuranku paqaristin p’unchay desayunananku platonkuta manaña kutichinankupaq.
Kinsantinkun mana yacharankuchu ima ruwayta, sichus wakin presokuna hina ruwankuman chayqa, Romanos 13: 1 textopi Jehová Diospa kamachisqantan mana kasushankumanchu, manachus presokunaq rimanakusqankuman hina ruwankuman chaypas, wakin presokunan sinchita sufrichinkuman karan.
Manataq paykuna pura rimanakuyta atirankuchu chayqa, sapankankun Diosta rogakuranku yachayta qonanpaq.
Qhepa p’unchaytaq, mana desayunuta chaskikusqakuchu, chhaynapin manaña guardiakunaman desayunananku platonkuta kutichipurankuchu, chaymantañan yacharanku kinsantinku kaqtakama decidisqankuta.
Kay kinsantin runakunaqa ‘ mañakusqata uyariq ’ Jehová Dios paykunawan kashasqanta yachaspan anchata kusikuranku (Sal.
65: 2).
Diosqa yanapawasunmi hamuq tiempopipas
¿Imaynatan Dios predicacionwan rikuchin allin sonqoyoq runakunapi interesakusqanta?
Teqsi muyuntinpi predicakusqanmi rikuchillantaq allin sonqoyoq runakunapi Jehová Dios interesakusqanta, maypiña paykuna tiyaqtinkupas (Gén.
18: 25). Diosqa angelninkunawanmi yanapachiwanchis chay runakunata tarinanchispaq, mana hayk’aq predicakusqan cheqaspiña tiyanku chaypas.
Qallariy siglopi predicaq Felipetan huk ángel kacharan Etiopía suyupi reina Candaceq tesoreron umalli runaman Bibliamanta yachachinanpaq.
¿Uyarikuranchu chay runa?
Arí, uyarikuranmi bautizakuspataq Jesuspa qatikuqninman tukupuran.
¿Imaraykun mana sinchitachu llakikunanchis hamuq tiempopi imapas sucedenanmanta?
Kay pachaqa tukukapushanñataq chayqa, astawanraqmi yapakamunqa ‘ nanaykunaqa ’.
Yaqapaschá mikhuykunapas pisiyapunqa hinaspa astawanraq wichamunqa runakuna askhayasqankurayku, tiempo cambiaqtin sinchita qasamuqtin, mana para kaqtinpas otaq manaña aypayta atisunchu qolqenchis pisiyapusqanrayku; chaymantapas manañapaschá llank’anapas qanqañachu hinaspa aswantaraq runakunaqa llank’ananku kanqa.
Ichaqa imaynaña kanqa chaypas, sichus Dios seviyninchistaraq ñawpaqta hunt’asun, manataq qhapaq kaykunatapas munapayasunchu chayqa, manan chaykunamantaqa llakikunanchischu kanqa, Diosqa munakuwanchismi paymi ima necesitasqanchistapas qowasunchis.
Chaypaq qhawarisun imaynata Jehová Dios Jeremiasta sasa tiempokunapi cuidaran chayta, chayqa karan Jerusalén llaqtata 607 watapi thuninankuña kashaqtinmi.
¿Imaynatan Jehová Dios munakuywan Jeremiasta cuidaran sasachakuy tiempopi?
Babilonio runakuna Jerusalén llaqtata thuninankuña kashaqtinmi Jeremiasqa Guardiakunaq Pationpi preso kasharan.
¿Imaynatan mikhunata tarinman karan?
Carcelpi mana wisq’asqa kaqtinqa pay kikinmi maskhanman karan, ichaqa wisq’asqa kasqanraykun runakunaq makinpiña kasharan mikhunanpaq mana mikhunanpaqpas, chay runakunaqa yaqa llapankun payta cheqnikuranku.
Diosmi ichaqa prometesqa cuidananpaq chaymi payqa Diospi suyakuran.
¿Hunt’aranchu Jehová promesanta?
Hunt’aranpunin, Diosqa sapa p’unchaymi runakunawan ‘ t’antata qochiran [...] llaqtapi t’anta ’ tukukunankama (Jer.
37: 21). Jeremiasqa, Baruc, Ébed - mélec, wakin Dios serviqkuna hinan chay tiempopi mana yarqaywan muchuranchu, nitaq onqoranchu Jerusalén llaqta thunichisqa kaqtinpas manan wañuranchu (Jer.
38: 2; 39: 15 - 18).
Hamuq tiempopi imaña sucedenman chaypas, ¿ima ruwaytan mana saqenanchischu?
Arí, Jehová Diosqa “chanin runakunatan qhawashan, mañakusqankutapas makillan uyarishan ”.
¿Kusikunkichu Jehová Dios yanapanasuykipaq makilla qhawamusqasuykimanta?
¿Anchatachu Diospi confianki sasachakuypi tarikuqtiyki yanapanasuykipaq?
Chhayna kaqtinqa ama hayk’aqpas Dioswan puriyniykitaqa saqeychu, hamuq tiempopi imaña sucedenan kaqtinpas.
Jehová Diosqa munakuq tayta hinan cuidashallanqapuni tukuy sonqowan serviqninkunata, chaytaqa amapuni qonqaychu (Sal. 32: 8; leeychis Isaías 41: 13).
Chay cartakunaqa hanaq pachapaq akllasqa cristianokunapaqmi qelqakuran, ichaqa llapa Dios serviq cristianokunatan yanapawanchis.
Hechos 16: 6 - 10 textopipas willashallantaqmi Jehová Dios serviqninkunata allin sonqoyoq runakunaman pusasqanta.
Chay textopi willasqan hina, Diosmi santo espiritunwan Apóstol Pablota puriq masinkunatawan hark’aran Asia provinciapi Bitinia hap’iypipas ama predicanankupaq, aswanpas Macedoniaman rinankupaqmi niran, chaypiqa askha runakunan uyarikuranku.
¿Imanispan kutichiwaq?
• ¿Imaynatan ‘ Dioswan purisunman ’?
• ¿Imaynatan Jehová Dios munakuq tayta hina Baructa yanaparan?
• ¿Imaynatan Jesús Diospa llaqtanta umallispa rikuchin Taytan hina kasqanta?
• Kay sasa tiempokunapi, ¿imaynatan rikuchinchis Diosman hap’ipakusqanchista?
[13 paginapi dibujokuna fotokunapiwan]
Jehová Diosqa Jeremiaswanmi Baructa yanaparan, kunan tiempopitaq umalliqkunawan ovejankunata yanapan
[14 paginapi foto]
¿Imaynatan Jehová Diospa yanapayninta chaskisunman necesitasqanchis rato?
Jehová Diosqa kutichinmi sonqomanta mañakusqata
“Runakuna yachachunku sutiyki Jehová kasqanta, qanllapunin teqsimuyuntinpi Ancha Hatunqa kanki. ” (SAL.
83: 18, NM.)
1, 2.
¿Imaynatan askha runakuna sientekuranku chayllaraq Diospa sutinta yachaspa?
¿Imakunatan tapukusunman 83 Salmota leespa?
HUK warmin llaqtanpi rikusqa sinchi ñak’ariyta chaywanmi payqa nishuta llakikusqa.
Católica religionmantataq karan chayqa, parroquianpi sacerdotemanmi risqa imarayku chaykuna sucedesqanmanta tapukamunanpaq, sacerdoten ichaqa mana paywan ni rimaytapas munasqachu.
Chayraykun warmiqa Diosta rogakuran: “Manaña yachanichu pi kasqaykita chaypas [...] yachanin uyariwashasqaykita.
Yanapaykuway qanta reqsinaypaq ”, nispa.
Chay qhepallamanmi Jehová Diospa testigonkuna visitaranku hinaspa consolaranku tapukuyninkunaman Bibliawan kutichispa.
Yachachillarankutaqmi Diospa sutin Jehová kasqantapas chayta yachaspan payqa, anchata kusikuran, chaymi niran: “¡Kay Diostaqa wawa kasqaymantapachan reqsiyta munarani! ”
Askha runakunan anchata kusikuranku chayllaraq Salmo 83: 18 textopi Diospa sutinta yachaspa.
Traducción del Nuevo Mundo nisqa Bibliapin nin: “Runakuna yachachunku sutiyki Jehová kasqanta, qanllapunin teqsimuyuntinpi Ancha Hatunqa kanki ”, nispa.
Ichaqa, ¿hayk’aqllapas tapukurankichu imarayku 83 Salmo qelqakusqanta?
¿Imaynapin llapa runakuna yachankuman Jehová Dioslla cheqaq Dios kasqanta?
¿Imatan 83 Salmomanta yachasunman?
Chay tapuykunatan kay estudiopi kutichikunqa.
Diospa llaqtan contra hatarinankupaq rimanakunku
3, 4.
¿Pin qelqanman karan 83 Salmota? ¿Ima sasachakuymantan willan?
83 Salmoq qallariyninpin willakushan “Asafpa takin ” nispa.
Asafqa Leví ayllumantan karan, payqa Davidpa kamachisqan tiempopin Diosta hatunchanapaq takikuna ruwasqanmanta allin reqsisqa karan, chaymi 83 Salmo takita qelqaqqa paypa mirayninmantan kanman karan.
Chay salmo takita qelqaqmi rogakun Jehová Dioslla Ancha Hatun kasqanta runakuna yachanankupaq sutinta reqsinankupaqwan.
Chay salmoqa Salomonpa wañupusqan qhepamanmi qelqakunman karan.
David, Salomón kamachishaqtinkuqa sumaqtan Israel llaqtaqa Tiro llaqtawan kawsaran.
83 Salmo takita qelqakusqan tiempopin ichaqa Tiro llaqtamanta runakuna Israel runakunata cheqnikuranku wakin llaqtakunawanpas huk sonqollan rimanakuranku Israel contra hatarinankupaq.
Salmistan willan chunka enemigo nacionkunamanta, chay nacionkunaqa Israelpa muyuriqninpin tarikuranku: ‘ Edom runakuna, Ismael runakuna, Moab runakuna, Agar runakuna, Gebal runakuna, Amón runakuna, Amalec runakuna, Filistea runakuna, Tiro runakuna.
Asiria runakunapas paykunawanmi huñukuran ’, llapankun rimanakuranku Diospa llaqtanta ch’usaqyachinankupaq (Sal. 83: 6 - 8).
¿Ima tiempopi sucedesqanmantan salmista willashan?
Wakinmi ninku: Rey Jehosafatpa p’unchayninkunapi Amón, Moab, Seir orqo - orqopi tiyaq runakunawan ima huñuykuspanku Israel contra phawaykusqanku tiempomantan rimashan, nispa (2 Cró. 20: 1 - 26).
Wakintaq ninku: Israelpa muyuriqninpi kaq nacionkunaqa cheqnikushallaqkupunin Israel runakunata chaymantan salmistaqa rimasharan, nispa.
¿Imaynatan yanapan 83 Salmo kunan tiempo cristianokunata?
Ima tiempopiña qelqakuqtinpas, Diosmi yuyaycharan kay salmota qelqakunanpaqqa llaqtan sasachakuy tiempopi tarikushaqtin.
Kay salmoqa kallpachanmi kay tiempopi millay runakunaq qatiyqachasqan cristianokunatapas, paykunataqa askha kutipin Diospa llaqtan contra hatariq runakuna ch’usaqyachiyta munaranku.
Chaymantapas anchatan kallpachawasun hamuq tiempopi Gog de Magog otaq Satanás llapa qatikuqninkunawan kuska cheqaq kaywan Dios serviq cristianokunata ch’usaqyachinanpaq hatariqtin (leeychis Ezequiel 38: 2, 8, 9, 16).
¿Imamantan salmista astawan llakikuran?
6, 7. a) ¿Imatan salmista 83 Salmoq qallariyninpi mañakun?
b) ¿Imamantan astawanqa llakikuran?
Qhawariy salmistaq tukuy sonqomanta mañakusqanta, khaynatan niran: “Diosníy, ¡ama ch’inlla kakuychu! Diosníy, ¡ama upallakuychu! ¡Amataq hinallaqa kaychu!
Awqaykikunan qaparimunku. Cheqnikuqniykikunan awqayki sayarimunku.
Llaqtayki contra yuyaykuspan chhiwchinakunku [...].
Huk sonqollan rimanakunku, qan contran rimanakunku ”, nispa (Sal.
83: 1 - 3, 5).
¿Imamantan salmista astawan llakikuran?
Anchatachá llakikuran paypas familianpas allinlla kananmanta.
Ichaqa Israel contra hatariq nacionkuna Diospa sutinta ama sarunchanankupaqmi mañakuran.
Ñoqanchispas kay tukukuy tiempokunapi sasachakuykunata aguantaspaqa salmista hinan Diospa sutin ch’uyanchasqa kananpi astawanqa yuyaykunanchis (leeychis Mateo 6: 9, 10).
¿Imatan munaranku Diospa llaqtan contra hatariq runakuna?
Salmistan willan Israelpa enemigonkuna kay nisqanta: “Hamuychis, tukurparisun amaña huk suyu kanankupaq, Israel suti chinkapunanpaq ”, nispa (Sal.
83: 4). Chay nacionkunaqa sinchitan Diospa akllakusqan llaqtata cheqnikuranku, ichaqa manan cheqnikullarankuchu Israel runakunaq tiyasqan hallp’atawanmi hap’ikapuyta munaranku, paykunan niranku: “Diospa qosqan sumaqkaq q’achu pampata hap’ikusun ”, nispa (Sal. 83: 12).
¿Chhaynatachu kunan tiempopipas Diospa llaqtanta cheqnikunku?
Diospa ‘ ch’uya tiyanan ’
9, 10. a) ¿Maypin ñawpaq tiempopi Diospa ‘ ch’uya tiyanan ’ tarikuran?
b) ¿Ima bendicionkunatan chaskinku hanaq pachapaq akllasqa cristianokuna, ‘ wak ovejamanta ’ kaqkunapas?
Ñawpaq tiempopiqa Prometesqa Hallp’atan Diospa ch’uya tiyanan niranku.
Yuyarisun Egiptomanta kacharichisqa kasqanku qhepaman Israel runakunaq Diosman takisqankuta: “Mana tukukuq munakuyniykiwanmi qespichisqayki llaqtata pusanki, atiyniykiwanmi ch’uya tiyanaykiman pusanki ” (Éxo. 15: 13).
Qhepamanmi Diospa ‘ tiyananpi ’ yupaychana wasita sayarichikuran chaypitaq sacerdotekuna Diosta serviranku, chaypin sayarichillarankutaq Jerusalén llaqtatapas chay llaqtapin Davidpa mirayninqa Diospa kamachikuy tiyananpi tiyaykuspa kamachiran (1 Cró.
29: 23).
¿Imanisunmantaq kay tiemponchismantarí?
33 watapin huk mosoq nación qallariran, ‘ Diospa cheqaq Israel llaqtan ’.
Chay llaqtaqa hanaq pachapaq akllasqa cristianokunan kanku, paykunaqa allintan rikuchiranku Jehová Diospa testigon kasqankuta, ñawpa tiempopi Israel runakunan ichaqa mana chayta hunt’arankuchu (Isa.
43: 10; 1 Ped. 2: 9).
Jehová Diosmi paykunaman prometeran ñawpaq tiempopi Israel runakunaman prometesqanta hina: ‘ Diosninkun kasaq, paykunataq llaqtay kanqaku ’, nispa. 1919 watapin kay hallp’api kashaq akllasqa cristianokunataqa Jehová Dios ancha allinpaq hap’iran, chay watamantapachan paykunaqa herenciankupaq ‘ suyutapas ’ otaq hallp’atapas chaskinkuman hina Diosta servinankupaq llank’ayta chaskiranku (Isa.
66: 8). 1930 watamantapachataq ‘ wak ovejamanta ’ kaq cristianokuna paykunaman huñukuranku.
Chay cristianokunaqa askhañan kusisqa Diosta servishanku, chaypin sut’ita yachanchis ancha hatun kamachikuq Diosta hunt’aq sonqowan serviy allinninchispaq kasqanta (leeychis Salmo 91: 1, 2).
Chayraykun Satanasqa sinchita phiñakun.
¿Ima ruwaytan ñawpaqmantaña Diospa enemigonkuna munanku?
Kay tukukuy p’unchaykunapipas kay hallp’api qatikuqninkunatan Satanasqa kallpachashan hanaq pachapaq akllasqa cristianokunata wak ovejamanta kaq cristianokunatawan qatiykachananpaq.
Chaymi sucederan Alemania, Rusia nacionkunapipas.
Kaqllataqmi sucederan huk nacionkunapipas, hukmantataqmi qatiykachasqa kanqaku, astawanqa huk kutillatawanña Saqra Diospa llaqtan contra phawaykuqtin.
Chay tiempopiqa yaqapaschá Diospa enemigonkunaqa llaqtanpa kaqninkunata munaychakuspa hap’ikapunqaku imaynan ñawpaq tiempopipas ruwaranku hinata.
Satanasmi ichaqa ñawpaqmantapacha munaranpuni Diospa llaqtanta chinkachiyta, chhaynapi manaña hayk’aqpas Jehová Diospa testigonkuna nisqa sutita yuyarikunanpaq.
¿Imaynatan Jehová Dios kutichin ancha hatun kamachikuq kasqan contra hatariq runakunaman?
Chaypaq qhawarillasuntaq salmistaq nisqanta.
Jehová Diosmi atipaqqa
12 - 14.
¿Ima iskay maqanakuykunatan Jehová Dios atiparan Meguido llaqtaq qayllanpi?
Salmistaqa anchatan confiaran Jehová Dios enemigonkunaq yuyaykusqanta qolluchinanpi, chaymanta yachasunchis.
83 Salmo qelqapin willashan iskay kutipi Israel runakuna enemigonkunata atipasqanmanta.
Iskaynin maqanakuymi aparikuran Meguido llaqtaq qayllanpi, chay cheqasmi Meguido wayq’o pampa karan.
Chay wayq’ontan Cisón mayu uraykamun chaymi ch’akiriy tiempopiqa alayrilla rikukun mayninta unuq purisqan.
Paray tiempopin ichaqa kay mayu phoqchispa Meguido pampata hunt’aykun, chayraykupaschá suticharanku: “Meguido mayu ”, nispa (Jue.
4: 13: 5: 19).
Juez Gedeonpa tiemponpin Madián runakuna, Amalec runakuna, Intiq lloqsimunan ladomanta runakunapas chaypi huñukuranku Diospa llaqtanwan maqanakunankupaq (Jue. 7: 1, 12).
Gedeonqa 300 runakunallawanmi maqanakuq riran, ichaqa Jehová Diospa atiyninwanmi atiparanku chay hatunkaray ejército runakunata.
Jehová Diospa kamachisqanman hinan awqankuta muyuykuranku p’uyñu aparisqakama, p’uyñu ukhupitaq nina k’anchayta pakasqata aparanku.
Gedeonpa kamachisqanta kasukuspataq p’uyñukunata p’akiqtinku nina k’anchay rikhuriran, waqrakunata tocaspataq niranku: “¡Señor Diospa atiyninwan!
¡Gedeonpa kallpanwan maqanakusun! ”, nispa.
Chayta uyarispan enemigokunaqa sinchita mancharikuspa paykunapura wañuchinakuyta qallariranku. Mana wañuqkunaqa Jordán mayutan chimparanku ayqekunankupaq.
Chaykamaqa askha Israel runakunan hamuranku chay ayqekuq runakunata qatinankupaq.
Llapanpiqa 120.000 soldadokunatan wañuchiranku (Jue.
7: 19 - 25; 8: 10).
Moré moqo wichay ladopin (soqta kilometrota hina purispa) tarikun Tabor orqo, chayqa Meguido wayq’oq hukkaq ladonmi karan.
Chay orqopin juez Barac chunka waranqa Israel soldadokunata huñuran Hazor llaqtamanta rey Jabinpa soldadonkunawan maqanakunanpaq, comandante Sísaran chay soldadokunataqa umalliran.
Jabinpa soldadonkunaqa isqon pachak carretakunantin soldadokunantin iman puririmuranku, sapanka carretakunaq ruedanpitaq karan fierromanta kuchillokuna.
Israel soldadokunan ichaqa mana allin armasqa huñukuranku Tabor orqopi, chaykamataq Sísaraq ejercitonqa Cisón wayq’oman puririmuranku.
Hinan, “Señor Diosqa q’aqcharqan Sisarata, soldadonkunata, carretakunapi phawaqkunatawan ”.
Qonqaylla paramuqtinmi Cisón mayu phoqchimuran chaypaschá t’uru kaqtin carretakunaqa mana puririyta atirankuchu.
Chaymi Israel runakunaqa llapa chay ejercitota wañuchiranku (Jue.
4: 13 - 16; 5: 19 - 21).
a) ¿Imata ruwananpaqmi Jehová Diosmanta salmista mañakun?
b) ¿Imatan yuyarichiwanchis Har - magedón simi?
83 Salmota qelqaqqa Jehová Diosta rogakun paypa tiemponpi Israel llaqtata amenazaq nacionkunata kaqllatataq ruwananpaq.
Khaynatan mañakuran: “Madián runakunata hina paykunata ruway, Cisón mayupi Sisaratawan Jabintawan ruwasqaykita hina, chaykunan Endorpi wañurarqanku, hallp’a wanumanmi tukupurqanku ”, nispa (Sal. 83: 9, 10).
Tukukuypi Jehová Dios Satanaswan qatikuqninkunawan ima maqanakusqantan sutichakun Har - magedón, nispa, chayqa “Meguido Orqo ninanmi ”.
Chay sutin yuyarichiwanchis ñawpaq tiempopi Meguido llaqtaq qayllanpi maqanakuykuna aparikusqanta.
Chay guerrakunapiqa Jehová Diosmi atiparan, chaywanmi yachanchis Har - magedón guerrapipas Jehová Dios atipananta.
Mañakusun Dioslla ancha hatun kamachikuq kasqan ch’uyanchakunanpaq
¿Imaynatan kay tiempopi ‘ p’enqaypi k’umuykachisqa ’ karanku Diospa llaqtanta qatiykachaqkuna?
Jehová Diosqa kay ‘ tukukuy qaylla p’unchaykunapipas ’ pakaykuranmi llaqtantaqa enemigonkuna ama ch’usaqyachinanpaq.
Chayraykun Diospa llaqtan contra hatariqkunaqa p’enqaypi qhepapuranku.
Salmistaqa willaranñan chhayna kananmanta, kaytan niran: “Jehová Diosniy, p’enqaypi k’umuykachachiy runakuna sutiykita maskhanankupaq ”, nispa (Sal. 83: 16, NM).
Askha nacionkunapin Diospa llaqtanta qatiykachaqkunaqa mana chhikallantapas ch’innichirankuchu Jehová Diospa testigonkunaq predicasqanta.
Chay nacionkunapiqa tukuy sonqowan ima sasachakuytapas atipaspa Dios serviqkunata qhawarispan allin sonqoyoq askha runakuna Jehová Diospa ‘ sutinta maskharanku ’.
Arí, chhayna qatiykachasqanku wakin llaqtakunapin kunanqa waranqanpi hasta pachak waranqanpiraq kusisqa Ancha Hatun Diosta servishanku.
¡Jehová Diosmi atiparan enemigonkunataq p’enqaypi qheparanku!
(Leeychis Jeremías 1: 19.)
¿Imapaqmi pisillaña tiempo kashan?
¿Salmistaq ima nisqantan pisi tiempollamanta yuyarisunchis?
Diospa enemigonkunaqa qatiykachashallanqan Testigokunataqa.
Chaymi kallpachakushanallanchis Reinomanta allin willakuykunata predicanapaq, Diospa llaqtan contra hatariq runakunamanpas.
Pisillañan tiempo kashan chay runakuna Diosman kutirikuspa salvakunankupaq.
Ichaqa runakunaq salvakunankumantaqa Diospa sutin ch’uyanchasqa kananmi aswan importanteqa (leeychis Ezequiel 38: 23).
Llapa nacionkuna Diospa llaqtanta ch’usaqyachinakupaq huk sonqolla huñuykuqtinkuqa, salmistaq kay nisqantan yuyarisunchis: “Wiñaypaq p’enqachisqa manchapachisqa kachunku, k’umuykachisqa kaspa wañuchunku ” (Sal.
83: 17).
18, 19. a) ¿Iman pasanqa Diospa hatun kamachikuq kasqanman churapakuq enemigonkunawan?
b) ¿Ima ruwanaykipaqmi kallpachasunki pisi tiempollamantaña Diospa kamachikuq kasqan ch’uyanchakunanmanta yachasqayki?
Jehová Diospa ancha hatun kamachikuq kasqanman churapakuqkunaqa hatun p’enqaypin qhepanqaku.
‘ Allin willakuykunata mana kasukuqkunapas ’ Har - magedonpin ‘ wiñaypaq ñak’arinqaku [“wañunqaku ”, NM] ’.
Arí, Diosman churapakuq millay runakunaqa Har - magedonpin wañunqaku, Jehová Diosta yupaychaqkunan ichaqa mana wañunqakuchu, chaypin sut’ita yachasunchis Paylla cheqaq Dios kasqanta.
Paraisopipas enemigonkunata Diospa atipasqanqa manan qonqasqachu kanqa.
‘ Chaninkunapas mana chaninkunapas wañusqankumanta ’ kawsarimpuspaqa yachanqakun Jehová Diospa atipasqanta.
Yachanqakutaq paykunata Diospa kamachisqan allinninkupaq kasqanta.
Paykunamanta llamp’u sonqo runakunapas yachanqakun Jehová Dioslla cheqaq Dios kasqanta.
Munakuq Yayanchisqa payta tukuy sonqowan serviqkunapaqqa sumaq kawsaytan hamuq tiempopaq suyachiwashanchis.
Ñoqanchispas tukuy sonqowanchá Jehová Diosmanta mañakusunchis salmistaq mañakusqanta pisi tiempollamantaña hukpaqkama kutichimunanpaq: “Wiñaypaq [enemigoykikuna] p’enqachisqa manchapachisqa kachunku, k’umuykachisqa kaspa wañuchunku.
83: 17, 18).
Manaraq kay temata estudiashaspa leey 83 Salmo qelqata, chaypi imakunamantachus willashasqanta yachanaykipaq.
¿Imanispan kutichiwaq?
• ¿Imaynapin tarikuran Israel nación 83 Salmo taki qelqakushaqtin?
• ¿Imamantan 83 Salmo takita qelqaq astawan llakikuran?
• ¿Pikunatan kunan tiemponchispi Saqra ch’usaqyachiyta munan?
• ¿Imaynatan Jehová Dios hukpaqkama kutichinqa Salmo 83: 18 textopi salmistaq mañakusqanman?
[19 paginapi mapa]
(Imaynapuni kasqanta yachanaykipaq, qelqata qhaway)
Meguido llaqtaq qayllanpi maqanakuykuna aparikusqanmanta yachaspa, ¿imamantan hamuq tiempopaq seguro kashanchis?
Cisón Mayu
Carmelo Orqo
Jezreel Wayq’o
Guilboa Orqo
Harod Pukyu
En - dor
Tabor Orqo
Galilea Qocha
Jordán Mayu
[16 paginapi dibujo]
¿Imaraykun 83 Salmo takita qelqaq tukuy sonqomanta mañakuran?
¿Ancha respetowanchu hukkunata tratashanki?
“Respetanakuspa hukkuna hukkunawan aswan allinpaq qhawanakuychis. ”
¿Iman wakin llaqtakunapi sucedeshan?
WAKIN llaqtakunapiqa manan allin qhawarisqachu kuraq runa tiyashaqtin ladonpi erqekunaq sayananqa, sayaspaqa manas kuraq runata respetashanmanchu; chayraykun paywan kuska tiyan.
Chaymantapas kuraq runakunataqa respetanku ñawpankupi mana tiyaspan.
Sapanka llaqtakunapipas costumbrenkuman hinan runakunaqa hukkunata respetanku.
Ichaqa imaynataña respetanakuqtinkupas chaykunaqa kay kamachikuypa nisqantan yuyarichiwanchis: “Machu runaq ñawpaqenpin sayaykunki, hinaspan payman k’umuykukunki [otaq respetanki] ” (Lev. 19: 32).
Wakin llaqtakunapiqa manañan ñawpaqpi hinañachu respetowan tratanakunku, chayqa llakikunapaqmi.
Mana respetowan tratanakuyqa hinantinpin rikukushan.
a) ¿Ima ninantan nin hatunchay?
b) Diospa Simin Qelqaq nisqan hina, ¿pikunatan respetananchis?
Bibliaqa ancha allinpaqmi qhawarichin hukkuna hatunchayta, hatunchayqa ancha respetowan trataymi.
Biblian niwanchis Jehová Diosta churin Jesustapas respetananchista.
Niwallanchistaqmi familianchista, iñiqmasinchiskunata, mana iñiq runakunatapas respetananchista.
Ichaqa, ¿imaynatan rikuchisunman Jehová Dios respetasqanchista, iñiqmasinchiskuna respetasqanchistapas?
Chaymanta hukkunamantawan yachasunchis.
Jehová Diosta respetasun sutintapas hatunchasun
¿Imaynatan rikuchisunman Jehová Dios hatunchasqanchista?
Jehová Diostaqa hatunchanchis sutinta respetaspan.
Ñoqanchisqa ‘ sutinta ’ apaq llaqtan kanchis.
¡May allinmi tukuy atiyniyoq Jehová Diospa sutinta apayqa!
Profeta Zacariasmi willaranña: “Ñoqan llaqtay runakunata kallpachasaq, chaymi sutiypi purinqaku ”, nispa (Zac. 10: 12).
Diospa ‘ sutinpiqa purinchis ’ sapa p’unchay Jehová Diospa munayninman hina kawsaspan.
Roma llaqtapi cristianokunaman apóstol Pabloq yuyarichisqan hina, manachus allin willakuykuna predicasqanchisman hina kawsasunman chayqa, runakunan ‘ Diosta k’aminkuman ’ otaq sutinta p’enqayman churankuman.
¿Imaynatan qhawarinki Diosmanta runakunaman willayta?
Jehová Diostaqa hatunchallanchistaqmi allin willakuykunata runakunaman willaspa.
Ñawpaq tiempopin Jehová Diosqa Israel runakunata akllaran paypa testigon kanankupaq, paykunan ichaqa mana allintachu Diospa sutinta aparanku (Isa.
43: 1 - 12). Sapa kutillan mana kasukuspanku “llakichirqanku ” (Sal. 78: 40).
Chaymi Diosqa manaña allinpaqchu Israel llaqtata qhawariran.
Ñoqanchismi ichaqa ancha chaniyoqpaq qhawarinchis Paymanta sutinmantawan willayta.
¿Imarayku?, payta anchata munakusqanchisrayku, sutin ch’uyanchasqa kananta mayta munasqanchisrayku ima.
Ñoqanchisqa allintataq Diosta reqsinchis yachanchistaq hamuq tiempopaq munayninmantapas chayqa, ¿imaynataq chaykunamantari manaña predicasunmanchu?
Apóstol Pablo hinan sientekunchis, paymi niran: “Willanaypaq churasqapunin kani.
¡Ay, ñoqamanta, manachus allin willakuykunata willayman chayqa! ”
Jehová Diostaqa hatunchallanchistaqmi paypi confiaspa.
Davidmi niran: “Señor Diosníy, qanpin suyakunku reqsiqniykikunaqa, manan saqerparinkichu maskhaqniykikunataqa ”, nispa (Sal. 9: 10).
Sichus Diosta allinta reqsisun sutintapas respetasun chayqa, ñawpaq tiempopi hunt’aq serviqninkuna hinan payman hap’ipakusun.
Qhawarisun Jehová Diospi confiay payta respetaywan imayna tupasqanta.
Israel runakuna manaña Diospi confiaqtinkun Moisesta tapuran: ¿Hayk’aqkamataq kay runakunari pisichashallawanqa?
Paykuna ukhupi askha milagrokunata ruwashaqtiypas, ¿manapunichu hap’ipakuwanqaku? ”
nispa (Núm. 14: 11).
Ichaqa sichus tukuy sonqowan Diospi confiasun sinchi sasachakuykunapi tarikuqtinchis yanapawananchista chayqa, payta respetasqanchistan rikuchisun.
¿Imatan ruwananchis Diosta anchata respetanapaq?
Jesuspa nisqan hina, Jehová Diostaqa sonqomantan respetananchis.
Ñawpaq tiempopin wakin runakuna mana tukuy sonqowanchu Diosta yupaycharanku, chaymi Jesusqa chay runakunaman niran Taytanpa kay nisqanta: “Kay runakunaqa simillanwanmi yupaychawan, sonqonkutaq ichaqa ñoqamanta karupi kashan ”, nispa.
Chhaynaqa, Diosta respetanapaqqa tukuy sonqomantan payta munakunanchis.
Amapuni hayk’aqpas qonqasunchu Diospa kay promesanta, paymi niwanchis: “Ñoqa hatunchawaqniytaqa hatunchasaqmi ”, nispa (1 Sam.
2: 30).
Umalliqkuna hukkunata respetowan tratanku
a) ¿Imaraykun umalliqkuna wayqe panakunata respetowan tratananku?
b) ¿Imaynatan Pablo rikuchiran iñiqmasinkuna respetasqanta?
Apóstol Pablon kayta yuyaycharan: “Respetanakuspa hukkuna hukkunawan aswan allinpaq qhawanakuychis ”, nispa.
Diospa llaqtanpi umalliqkunaqa allin ejemplon kananku llapa wayqe panakunata respetowan trataspa.
Paykunaqa apóstol Pablomantan yachaqakunkuman (leeychis 1 Tesalonicenses 2: 7, 8).
Chhaynapin Pabloqa rikuchiran iñiqmasinkunata anchata respetasqanta, chayraykun paytapas anchata respetaqku.
Pablon paykunata niran: ‘ Valekuykichismi ñoqamanta yachaqakunaykichispaq ’, nispa.
Chay nisqantaqa makillachá kasukuranku allin ejemplo kasqanrayku.
a) ¿Imaynatan Jesús discipulunkunata respetaq?
b) ¿Imatan umalliqkuna ruwankuman Jesuspa ejemplonta qatikunankupaq?
Umalliqkunaqa iñiqmasikunaman yuyaychaspa otaq imatapas kamachispaqa allintan sut’inchananku imarayku chaykuna nisqankuta, chhaynapin rikuchillanqakutaq respetowan tratasqankuta.
Chayta ruwaspaqa Jesús hinan ruwashanqaku.
Jesusmi yachachisqankunata niran: “Chakrayoqta valekuychis cosechanman llank’aqkunata kachamunanpaq ”, nispa, sut’incharantaq imarayku chay nisqanta:“ Cosechanaqa askhapunin, llank’aqkunataq ichaqa pisilla ”, nispa.
‘ Makilla kashanankupaq ’ yuyaychaspapas sut’inchallarantaqmi, “manan yachankichischu ima horatachus Señorniykichispa kutimunanta ”, nispa.
Arí, Jesusqa manan discipulunkunata chayta ruwaychis nispallachu niq aswanpas willaqmi imarayku ruwanankuta.
Chayta ruwaspan rikuchiq paykuna respetasqanta.
Chaymi Jesusqa ¡ancha allin ejemplo umalliqkunapaq!
Diospa llaqtanta respetasun churasqan umalliqkunatapas kasukusun
¿Pitan hatunchanchis Diospa llaqtanta respetaspa chaypi umalliqkunata kasukuspapas?
Sut’inchay imarayku chhayna kutichisqaykita.
Jehová Diosta hatunchanapaqqa llaqtantapas churasqan umalliqkunatapas respetanallanchistaqmi.
Allin yuyayniyoq hunt’aq kamachiq nisqanta kasukuspaqa Jehová Dios umalliqkunawan pusawasqanchistan respetashanchis.
Apostolkunaq tiemponpin wakin cristianokuna mana respetasqakuchu Diospa churasqan umalliqkunata, chaymantan apóstol Juan paykunata anyaran (leeychis 3 Juan 9 - 11).
Apóstol Juanpa qelqasqanpin kayta reparanchis: chay cristianokunaqa umalliqkunata mana respetasqankumantapas manan respetarankuchu yachachisqankuta nitaq kasukurankuchu kamachisqankutapas.
Ichaqa pisillan chhayna karanku, apostolkuna kawsashaqtinqa anchatan iñiqkuna Diospa churasqan umalliqkunata respetaranku.
10, 11.
Bibliawan sut’inchay imarayku Diospa llaqtanpi umalliqkunaq kanan allin kasqanta.
Jesusmi qatikuqninkunata niran: “Qankunaqa llapaykichismi wawqellantin kankichis ” nispa, chay nisqanta hap’ikuspan wakin runakuna ninku: Manan Diospa llaqtanpiqa umalliqkuna kananchu, nispa.
Biblian ichaqa willashan ñawpaq tiempopi askha runakunata Dios umalliq kananpaq churasqanmanta.
Ñawpa taytakunamanta, juezkunamanta, reykunamantawan yachasqanchispin sut’ita rikunchis Jehová Dios churasqan runakunawan llaqtan pusasqanta.
Ñawpaq tiempopi Israel runakuna Diospa churasqan runakunata mana respetaqkuchu chayqa, Diosmi paykunata castigaq (2 Rey.
1: 2 - 17; 2: 19, 23, 24).
Ñawpaq siglopiqa apostolkunan Diospa llaqtanta umalliqku chaytaqa allinpaqmi lliw cristianokunapas qhawariqku.
Apóstol Pablopas umalliq kaspan iñiqmasinkunata kamachiq imakuna ruwanankuta.
Ichaqa umalliqña kashaspapas makillan kasukuran paymanta aswan autoridadniyoq umalliqkunataqa.
Qhawasqanchispas hina, apóstol Pabloqa mana chuchupakuspan Diospa llaqtanpi umalliqkunaq nisqanman hina ruwaq.
¿Imakunatan yachanchis Jehová Dios llaqtanta umalliqkunawan pusarisqanmanta?
¿Imatan ñawpaq tiempomanta yachasunman?
Ñawpaqkaqpi: ‘ Allin yuyayniyoq hunt’aq kamachin ’ Umalliq T’aqata utilizan Diospa llaqtanpi umalliqkunata churananpaq, chaymantapas wakin iñiqmasinchiskunamanmi aswan autoridadta qon huk umallikunaq llank’asqanta qhawarinankupaq.
Iskaykaqpi, llapallanchismi Diospa llaqtanpi umalliqkunataqa respetananchis, umalliq kanapaq churasqakunapas respetananchismi ñoqanchismanta aswan autoridadniyoq iñiqmasinchiskunata.
Chhaynaqa, ¿imaynatan rikuchisunman Diospa llaqtanpi kaq umalliqkuna respetasqanchista?
Iñiq t’aqakunata watukuq umalliqkunata respetasun
¿Imaynatan rikuchisunman iñiq t’aqakunata watukuq umalliqkuna respetasqanchista?
Pablon kayta niran: “Wawqe - panaykuna, valekuykichismi, qankuna ukhupi llank’aqkunata respetanaykichispaq.
Paykunan Señorwan kawsayniykichispi umallispa pusasunkichis yuyaychasunkichis.
Paykunataqa llank’asqankuraykun allinta rikunaykichis, anchatataq munakunaykichispas.
Arí, iñiq t’aqakunata watukuq umallikunaqa anchatan ‘ llank’anku ’, chayraykun paykunataqa ‘ allinta rikunanchis ’ otaq anchata respetananchis.
Chaytaqa ruwasunman yuyaychawasqanchiskunata makilla kasukuspan.
Allin yuyayniyoq hunt’aq kamachiq nisqanman hina paykuna kamachiwaqtinchisqa ‘ yachayniyoq runakuna ’ hinan usqhaylla kasukunanchis.
¿Imaynatan sapanka iñiq t’aqakuna rikuchisunman watukuq umalliqkunata respetasqanchista? ¿Imaraykun chay allinninchispaq kanqa?
Ichaqa, ¿kasukusunmanchu mana hayk’aq ruwasqanchista kamachiwaqtinchis?
Chhayna kaqtinqa paykunata respetasunman nisqankuman hina ruwanapaq kallpachakuspa, manan allinchu kanman khayna yuyaykuyqa: “Kaypiqa manan chhaynatachu ruwayku ” otaq“ chay nisqanqa yaqapaschá huk lado llaqtapaq allin kanman ñoqanchispaqmi ichaqa mana allinchu kanman ”, nispa.
¿Iman yanapawasunman kasukunanchispaq?
Manan hayk’aqpas qonqananchischu Diospa llaqtan kasqanchista, chaypi Jesucristo Umalliq kasqantapas.
Sichus kay umallikunaq nisqanta uyarikuspa sapanka iñiq t’aqakuna otaq congregacionkuna chayman hina ruwasunchis chayqa, sonqomanta respetasqanchistan rikuchisunchis.
Corinto t’aqapi kaq iñiqkunaqa makillan kasukusqaku superintendente Titoq nisqanta, chayraykun apóstol Pabloqa paykunata nisqa, kusan chay ruwasqaykichisqa chayqa anchatan kusichiwan, nispa.
Kunanpas sichus tukuy sonqomanta kay umallikunaq niwasqanchista kasukusun chayqa, aswan kusisqan Diosta servisunchis (leeychis 2 Corintios 13: 11).
“Respetaychis lliwta ”
¿Imaynatan rikuchisunman iñiqmasinchiskunata respetasqanchista?
Apóstol Pablon qelqaran: “Kurak runataqa ama phiñarikuychu, aswanpas taytaykita hina yuyaychaykuy.
Waynakunatapas wawqeykikunata hina rikuy, kurak warmikunatapas mamaykita hina rikuy, sipaskunatapas tukuy ch’uya - kaywan panaykikunata hina rikuy.
Cheqaqpuni mana piniyoq viudakunataqa yanapaykuy [otaq respetay] ”, nispa.
Arí, Diospa Simin Qelqaqa llapa iñiqmasinchiskunata respetananchispaqmi yuyaychawanchis.
Ichaqa, ¿imatan ruwasunman mayqen iñiqmasinchiswanpas phiñachinakuspa?
¿Manañachu respetasunman?
Chay ruwananchismantaqa Dios sonqo kasqanta qhawarispanchismi respetananchis.
Diospa llaqtanpi umalliqkunapas manan qonqanankuchu iñiqmasikuna respetayta manataqmi paykunamantaqa aswan allinpaqchu qhawarikunanku.
Diospa llaqtanpiqa anchatan munanakunchis, chayraykun imaymanapi rikuchisunman iñiqmasinchiskuna respetasqanchista (leeychis Juan 13: 34, 35).
16, 17. a) ¿Imaraykun predicasqanchis runakunatapas hark’awaqninchiskunatapas respetananchis?
b) ¿Imaynatan ‘ respetanchis lliw ’ runakunata?
Ichaqa manan iñiqmasinchiskunallatachu respetanchis.
Apóstol Pablon cristianokunata khaynata yuyaycharan: “Atishaspanchisqa lliwpaq allinkaqta ruwasunchis ”, nispa.
Ichaqa sichus llank’aqmasinchis, estudiaqmasinchispas mana allinta tratawasunman chayqa, sasan kanman chay nisqanta kasuyqa.
Chhayna kaqtinqa yuyarisun salmistaq nisqanta, paymi niran: “Ama llakikuychu [otaq phiñakuychu] millay ruwaq runakuna hawa ”, nispa (Sal. 37: 1).
Chay yuyaychayqa yanapawallasuntaqmi predicasqanchista hark’aq runakunatapas respetowan tratananchispaq.
Predicashaspaqa kallpachakunanchismi huch’uyakuykuq kaspa llapa runakunata “llamp’u sonqowan respetowan ” rimapayananchispaq.
Chaymantapas predicasqanchis runakuna respetasqanchistaqa rikuchisun imayna p’achakusqanchiswan allichakusqanchiswanpas.
Chhaynaqa, iñiqmasinchiskunawanña mana iñiq runakunawanña kashaspapas kallpachakusun kay yuyaychayta kasukunanchispaq: “Respetaychis lliwta. Munakuychis iñiq - masiykichiskunata.
Manchakuychis Diosta.
¿Imanispan kutichiwaq?
¿Imaynatan respetasunman... •...
Jehová Diosta?
•... umalliqkunata, iñiq t’aqa watukuqkunata?
•... llapa iñiqmasinchiskunata?
•... predicasqanchis runakunata?
[23 paginapi dibujo]
Apostolkunaq tiemponpi cristianokunaqa respetarankun Umalliq T’aqa kamachisqanta
[24 paginapi foto]
Pachantinpin ancianokunaqa iñiq t’aqakunata watukuq umalliqkunata respetanku, Umalliq T’aqaq churasqan kasqankurayku
¿May tukuytan kallpachakuwaq wiñay kawsayta chaskinaykipaq?
“¿Hayk’atataq runaqa qonman kawsayninta qespichinanpaq? ”
¿Imaraykun Jesús kaq rato Pedrota anyaran?
APÓSTOL Pedroqa manan creeytapas atisqachu, munakusqan Yachachiqninmi pisi tiempollamanta ñak’arispa wañupunan karan, chaytaqa kikin Jesucriston ‘ sut’ita ’ willasqa.
Pedroqa Jesuspa allinninta munaspachá niran: “Señor, amapuni Diospas munachunchu chay hina sucedenasuykitaqa ”, nispa.
Jesustaq kutirispa wakin yachachiqninkunata qhawariran yaqapaschá paykunapas Pedro hina yuyaykusharanku, chaymi Pedrota mana allin yuyaykusqanmanta kutirichinanpaq anyaran: “¡Satanás, ladoymanta anchhuriy!
Urmachiytan munawanki.
Qanqa manan Dios hinachu yuyaykunki, aswanpas runa hinallan yuyaykunki ”, nispa.
¿Imatan Jesús munan qatikuqninkunamanta?
Chay qhepaman Jesuspa nisqanqa yanaparanchá Pedrota imarayku chhayna anyasqanta entiendenanpaq.
Jesusmi “runakunata yachachisqankunatawan waqyaspa nirqan: Pipas qhepayta hamuyta munan chayqa pay kikinta negakuchun, hinaspa cruzpi [“ kurkupi ”, NM] ñoqarayku ñak’arishaq hina ñak’arispa qhepayta hamuchun.
Pipas pay kikillanta waqaychakuyta munaqqa chinkapunqan, pipas ñoqarayku allin willakuykunaraykupiwan wañuqmi ichaqa kawsanqa ”, nispa.
¿Imaraykun chayta niran?
Payqa kawsaynintataq sacrificanan karan chayqa, qatikuqninkunamantapas chhaynata Diosta servinankutan munaran wañunankuña kaqtinpas.
Chayta ruwaspankuqa allin pagotan chaskinkuman (leeychis Mateo 16: 27).
a) ¿Ima tapuykunatan Jesús ruwaran?
b) Iskaykaq tapuyta tapuqtin, ¿imatan uyariqninkuna yuyarinkuman karan?
Chay kutillapitaqmi Jesusqa iskay tapuykunata ruwaran, chaykunan allinta yuyaymanachiwanchis, kaytan niran: “Huk runachus kay pachantinpi lliw kaqkunata paylla hap’ikapunman kawsaynintataq chinkachikapunman chayqa, ¿ima allintaq paypaqqa kanqa?
Chay hinari, ¿hayk’atataq runaqa qonman kawsayninta qespichinanpaq? ”
nispa. Askha runakunan Jesuspa ñawpaqkaq tapukuyninman kutichispa ninkuman: Kay pachata hap’ikapunapaq kawsayninchista chinkachiyqa manan imapaqpas valenmanchu, kawsallaqtinchismi qhapaq kaykunaqa yanapawasunman kusichiwasunmanpas, nispa.
Jesusqa tapullarantaqmi: “¿Hayk’atataq runaqa qonman kawsayninta qespichinanpaq? ”
nispa, uyariqninkunaqa yaqapaschá yuyariranku Jobpa tiemponpi Satanaspa, kay nisqanta: “Tukuy imantapas runaqa qoyta atinmi, kawsayninta qespichinanraykuqa ” (Job 2: 4).
Diosta mana yupaychaq runakunaqa Satanás hinan yuyaykunkuman, paykunaqa tukuy atisqankutan ruwankuman kawsanankupaq Diospa kamachikuyninkunatapas mana kasukusparaq.
Cristianokunan ichaqa mana chay hinatachu yuyaykunchis.
¿Imaynatan yanapawasunman Jesuspa tapusqankunapi yuyaymanay?
Yachasqanchis hina, Jesusqa manan qhali kawsayta, qolqeta, kay pachapi unay kawsaytawan qowananchispaqchu kay Hallp’amanqa hamuran.
Aswanpas mosoq pachapi wiñay kawsayta chaskinanchispaqmi hamuran, chaytan tukuy imamantapas aswan chaniyoqpaq qhawarinchis.
Chayrayku Jesuspa ñawpaqkaq tapuyninta huk cristiano leen chayqa, khaynatachá entienden: Sichus huk runa kay pachapi tukuy kaqkunata hap’ikapuspa manaña hamuq tiempopi wiñay kawsayta chaskinmanchu chayqa, ¿ima allintaq paypaqri kanman?
Chay ruwasqanqa manan imapaqpas valenmanchu.
Iskaykaq tapusqantapas sapankanchismi khaynata tapukusunman: “¿Saqeymanchu ima munasqaytapas hamuq tiempopi wiñaypaq kawsanayrayku? ” nispa.
Chaytaqa kutichisun imaynata kawsashasqanchiswanmi, chaypin rikuchisun hamuq tiempopaq suyakuyninchis allin takyasqachus kashan icha manachus chayta (tupanachiy Juan 12: 25).
¿Imatan ruwananchis wiñay kawsayta chaskinanchispaq?
¿Hayk’atataq runaqa qonman kawsayninta qespichinanpaq?
Yuyarinanchismi kay pachapi pisi tiempollapaq kawsasqanchispas Diospa regalon kasqanta.
Kawsayninchisqa otaq vidanchisqa manan rantinachu nitaq ima ruwasqanchisraykupas kawsaytaqa chaskisunmanchu.
Kawsayqa Diospa sumaq regalonmi, chayrayku wiñay kawsaytaqa chaskisunman Jehová Diospi ‘ Jesucristopiwan iñisqanchisraykulla ’, ‘ Diosqa maskhaqninkunata saminchaq ’ kasqanrayku.
Iñiyninchistan ichaqa ruwayninchiskunawan rikuchinanchis mana chayqa iñiyninchismi ‘ wañusqa kashanman ’.
Chayrayku Jesuspa tapusqanpi yuyaymanaspaqa kayta tapukusun: ¿Ima sacrificiokunatan ruwayman Diosta servinaypaq, chhaynapi iñiyniyta rikuchinaypaq? nispa.
“Cristopas manan pay kikinpa allinnintachu maskharqan ”
¿Ima ruwaymi Jesuspaq aswan allin karan?
Jesusqa kay pachaq munayninman hina kawsananmantaqa aswan allin kaqkunapin yuyaykuran, chaymi mana qhapaq kaykunataqa maskharanchu.
Aswanpas, hatun sacrificiokunata ruwaspan tukuy tiempo Diosta kasukuran.
Allinnillanpi yuyaykunanmantaqa Diospa munayninman hinapunin imatapas ruwaran.
¿Imakunatan Jesús ruwaran Taytanta kusichinanpaq?
7, 8. a) ¿Ima sacrificiotan Jesús ruwaran, ima premiotan chaymanta chaskiran?
b) ¿Imatan tapukunanchis?
Jesusmi qatikuqninkunata niran: “Runaq Churinqa manan servichikunanpaqchu hamurqan, aswanpas servinanpaqmi, hinaspa askha runa kacharichisqa kananrayku wañunanpaq ”, nispa.
Ñawpaqpi rikusqanchis hina, Jesusmi qatikuqninkunaman willaran pisi tiempollamanta ‘ wañupunanta ’, chaymi apóstol Pedroqa niran: Amapuni munaychu chay sucedenasuykitaqa qan kikiykita khuyapayakuy, nispa.
Jesusmi ichaqa mana kasuranchu Pedrota.
Aswanpas payqa liston kasharan runakunarayku wañunanpaq.
Jehová Diostaq chhayna ruwasqanmanta allin premiota qoran, kawsarichispan paña ladonman tiyachiran.
¡Jesusqa ancha allin ejemplon ñoqanchispaq!
Roma llaqtapi tiyaq cristianokunatan apóstol Pablo yuyarichiran: “Cristopas manan pay kikinpa allinnintachu maskharqan ”, nispa, hinaspa yuyaycharan paypa ruwasqanta hina ruwanankupaq.
Ñoqanchisri, Pabloq yuyaychasqanta kasuspa, ¿Jesús hinachu Jehová Diosta servisunman?
Diosqa allinkaqta qonanchistan munan
¿Imatan ñoqanchispas ruwanchis Diosman qokuspa?
Ñawpaq tiempopi Kamachikuy Simiq nisqanman hinaqa qanchiskaq watapin otaq kacharichina [Jubilio] watapi Israel runakuna kamachi runankuta kacharipunanku karan.
Ichaqa sichus kamachi runa patronninman yachakuspa serviyllata munanman chayqa, wañupunan p’unchaykaman patronninpa wasinpi qhepakuyta akllakunman karan (leeychis Deuteronomio 15: 12, 16, 17).
Chay hinallataqmi Diosta servinanchispaq qokuqtinchispas.
Ñoqallanchismantan akllakuranchis munayninta ruwananchispaq, chaymi manaña munayninchisman hinañachu kawsanchis.
Chhaynapin rikuchinchis Jehová Diosta anchata munakusqanchista payta wiñaypaq serviy munasqanchistapas.
¿Imaraykun Diospa kaqnin kapunchis? ¿Imaynatan kallpachakusunman chayman hina kawsananchispaq?
Sichus Jehová Diospa testigonkunawan Bibliata estudiaspa huñunakuykunaman rishanki allin willakuykunatapas predicashankiña chayqa, ancha allinpunin chay ruwasqaykiqa.
Chayrayku kallpachaykiku Diosman qokunaykipaq hinaspa Felipeman etíope runaq nisqanta hina ninaykipaq: “¿Manachu bautizasqa kayta atiyman? ” nispa.
Chayta ruwaqtiykiqa Corinto llaqtapi cristianokuna hinan Diosman hukllachakapunki, apóstol Pablon paykunaman kayta qelqaran: “Qankunaqa manan cuerpoykichispa dueñonchu kankichis.
Diosmi preciowan rantirqasunkichis ”, nispa.
Diosman qokuqtinchisqa Paymi patronninchis kapun, kay Hallp’apaqña otaq hanaq pachapaqña suyakuyninchis kaqtinpas.
¡May allinmi Diosta hunt’aq sonqowan serviyqa paywan pusachikuypas!
¿Imayna sacrificiotan Diosman qonanchis? Chayta sut’inchay ñawpaq tiempopi sacrificio haywaymanta Kamachikuy Simiq nisqanman hina.
Pablon wayqe panankunata kallpacharan kayta ruwanankupaq: “Cuerpoykichista Diosman haywaychis kawsashaq ofrendata, ch’uyata, Diospa sonqonman chayaq kananpaq ”, nispa.
Judío cristianokunaqa Pabloq nisqanta uyarispankuqa ñawpaq tiempopi manaraq Jesuspa qatikuqnin kashaspanku sacrificiokuna haywasqankutachá yuyariranku.
Paykunaqa allintan yacharanku Kamachikuy Simiq nisqanman hina, allinnin animalkunata sacrificiopi haywanankuta.
Diosqa manan chaskiranchu mana allin animalkunataqa (Mal.
1: 8, 13). Chhaynallataqmi ‘ kawsashaq ofrendata ’ hina ‘ cuerponchista Diosman haywaqtinchispas ’.
Jehová Diosmanqa manan tukuy ima munasqanchista ruwaruspanchis puchuq tiempollatachu qonanchis, aswanpas allinkaqtan qonanchis.
Diosman qokuspaqa paypa makinmanmi kawsayninchista saqenchis: kallpanchista, kaqninchiskunata, imakuna ruway atisqanchistapas.
¿Imaynatan cristianokuna chayta ruwanchis?
Ama tiemponchista usuchisunchu
12, 13.
¿Imata ruwaspan allinkaqta Diosman qosunman?
Jehová Diosman allinkaqta qonanchispaqqa manan yanqa ruwaykunapi tiemponchista usuchinanchischu (leeychis Efesios 5: 15, 16).
Chaypaqqa yachaywanmi kawsananchis.
Kay pacha runakuna ukhupi tarikusqanchisrayku huchayoq runa kasqanchisrayku iman kusirikuykunallaman qokusunman otaq ruwayninchiskunallapi afanakusunman.
“Kay pachapiqa imaymanapaqmi tiempo kan ” kusirikunapaq, llank’ananchispaqpas ahinapi mantenikunanchispaq Dios serviyninchista hunt’ananchispaqpas (Ecl. 3: 1).
Chayraykun cristianokunaqa imata ruwanapaqpas yachaywan tiempota t’aqananchis.
Atenasta visitaqtinmi apóstol Pabloqa rikusqa: ‘ Atenas llaqtayoq runakunapas chaypi tiyaq wak llaqtayoq runakunapas mosoq willakuykunata uyarispa tapunakuspallapuni kasqankuta ’.
Kunan tiempopipas askha runakunan tiemponkuta usuchinku.
Paykunaqa sinchitan qokunku televisión qhawayman, computadorapi pukllaykunaman, Internetman huk ruwaykunamanpas.
Sichus ñoqanchispas chay ruwaykunaman tiemponchista qosunman chayqa, Dios serviyninchispin chiriyapusunman.
¿Imakunatan tapukunanchis?
Chhaynaqa llapa cristianon tapukunanchis: “¿Sapa p’unchaychu tiempota hap’ini Bibliata leenaypaq, yuyaymananaypaq, mañakunaypaqpas? ”
77: 12; 119: 97; 1 Tes. 5: 17.)
“¿Preparakushanichu huñunakuykunapaq hinaspa tapuykunata kutichispa kallpachani iñiqmasiykunata? ” (Sal.
122: 1; Heb. 2: 12.)
Diospa Simin Qelqaq nisqan hina, Pablowan Bernabewanqa ‘ unaytan [...] qhepakuqku, Señormanta mana manchakuspa rimaspanku ’.
Qanpas, ¿horqowaqchu tiempota ‘ unayta ’ predicanaykipaq?
Yaqapaschá precursor kawaq (leeychis Hebreos 13: 15).
¿Imakunapaqmi umalliqkuna yachaywan tiemponkuta t’aqanku?
Antioquía t’aqata apóstol Pablo Bernabewan visitaspankun chaypi “iñiqkunawan unayta tiyarqanku ” kallpachanankupaq.
Kunanpas umalliqkunaqa unay tiempotan pasanku hukkunata kallpachaspa.
Predicaq lloqsisqankumantapas paykunaqa anchatan kallpachakunku Diospa ovejankunata michinankupaq, chinkasqa ovejakunatan yanapamunku, onqosqakunata yanapanku, congregacionpipas imaymana ruwanankutan hunt’anku.
Sichus bautizasqa hermanoña kanki chayqa, tapukuy: “Atispayqa, ¿kallpachakuymanchu umalliq hina otaq siervo ministerial hina congregacionpi yanapakunaypaq?
¿Kallpachakushanichu chayman aypanaypaq? ” nispa. ¿Imakunapi yanapakuspan ‘ allinkaqta ruwasunman [...] iñiqmasinchiskunapaq ’?
Askha iñiqmasinchiskunan paykunallamanta rinku pacha chhaphchiykuna, lloqllakuna ima kaqtin chaypi tarikuq iñiqmasikunata yanapanankupaq.
Ejemplopaq, huk hermananchismi 60 más watayoqña Betelpi llank’ashan, paymi vacacionninpi kharu llaqtakunata rin chaypi iniqmasinchiskunata yanapananpaq.
¿Imaraykun riran?
Paymi willawanchis: “Manan imatapas allintachu yacharani paykunata yanapanaypaq ichaqa anchatan kusikurani niwasqankuman hina yanapakuspay.
Chaymantapas anchatan kallpachakurani iñiqmasiykunaq iñiyninta qhawarispay, paykunaqa imaymana kaqninkutaña chinkachiranku chaypas, manan iñiyninkupi pisiparankuchu ”, nispa.
Kallantaqmi pachantinpi Huñunakuy Wasikunata, Hatun Huñunakuy Wasikunatapas ruwaqkuna, paykunapas kikillankumantan ofrecekunku chaypi llank’anankupaq.
Tukuy munakuywan chaykunapi yanapakuspanchisqa ‘ lliwpaqmi allinkaqta ruwashanchis, aswantaqa [...] iñiqmasinchiskunapaq ’ Gál.
6: 10).
“Qankunawanmi sapa p’unchay kashani ”
¿Imataraqmi ruwawaq wiñay kawsayta chaskinaykipaq?
Diosta mana kasukuq runakunaqa ñan wañupunqakuña.
Manaña allintachu yachanchis hayk’aq chay kananta chaypas, yachanchismi ‘ pisi tiempollaña kashasqanta ’ ‘ kay pachaq imaynachus kasqanpas ’ huknirayman tukupushasqanta (leeychis 1 Corintios 7: 29 - 31).
Chayraykun ñoqanchispaqqa ancha importante Jesuspa tapusqan: “¿Hayk’atataq runaqa qonman kawsayninta qespichinanpaq? ”
Arí, kallpachakunanchismi Jesuspa qhepanta purishanallanchispaq, Diospa Reinonta ñawpaqta maskhananchispaqpas.
Manchay ñak’ariy tiempo chayamuqtin, ¿imamantan seguro kasunman?
Chaypaq ¿imatan kunan tiempo ruwananchis?
Ichaqa yachasqanchispas hina, sasan Jesuspa qhepanta purishallayqa.
Jesuspa willasqan hina, wakin iñiqmasinchiskunaqa wañuytaraqmi tariranku Diosta servisqankupi.
Chhaynaña kaqtinpas, ñoqanchisqa Jesús hinan sonqomanta Diosta servinchis ñak’arinanchisña kaqtinpas.
Anchatan confianchis Jesuspa kay promesanpi: “Ñoqaqa qankunawanmi sapa p’unchay kashani kay pachaq p’uchukanankama ”.
Chhaynaqa kallpachakusun imakuna ruway yachasqanchiswan, tukuy tiemponchiswan ima Diosta servinanchispaq.
Chaykunata ruwaspan rikuchisun manchay ñak’ariy tiempo chayamuqtin Dios yanapawananchispi confiasqanchista otaq wañupuqtinchispas mosoq pachapi kawsarichiwananchista.
Chhaynapitaq rikuchisun Diospa qowasqanchis kawsayta ancha chaniyoqpaq qhawarisqanchista.
• ¿Imaynatan Jesús rikuchiran Diosta, runakunatapas serviy munasqanta?
• ¿Imaraykun mana munayninchisman hinallachu kawsananchis, imaynatan chayta ruwasunman?
• ¿Imayna sacrificiokunallatan ñawpaq Israel llaqtapi Dios chaskiran? ¿Imatan chaymanta yachanchis?
• ¿Ima ruwaykunapin tiemponchista allinta utilizasunman?
[26 paginapi dibujokuna]
Jesusqa Diosta kusichinanpaq hinapunin imatapas ruwaq
[28 paginapi dibujo]
Tukuy sonqowan Diosta serviq Israel runakunaqa allinkaqtan Diosman qoqku
[29 paginapi fotokuna]
Jehová Diosqa kusikunmi payta servinanchispaq tiemponchista t’aqaqtinchis
Jehová Diospa Siminqa kawsaqmi
Titoman, Filemonman, Hebreo cristianokunamanwan qelqasqa cartakunamanta akllasqa yachachikuykuna
SOQTA chunka hukniyoq watapin apóstol Pablo Roma llaqtapi preso kasqanmanta kacharichisqa karan. Chay qhepallamanmi Creta islapi kaq wayqe panakunata watukuq riran.
Chaymantataq, yaqapaschá Macedonia llaqtamantapacha, Titoman huk cartata qelqamuran; chay cartapin willaran imaynatas ruwanankunata hunt’anan karan chayta.
Apóstol kayninpin Pabloqa Titota kamachisqa Cretapi kaq iñiqkunata yanapananpaq, chaytan Pablo cartanpi yuyarichiran.
Manaraq Titoman qelqashaspa amigon Filemonmanraq qelqaran valekunanpaq, chaytaqa qelqaran manaraq 61 watapi carcelmanta lloqsishaspan.
Filemonqa Colosas llaqtamanta cristianon karan.
Soqta chunka hukniyoq watapi hinan apóstol Pablo Judea llaqtapi tiyaq hebreo wayqe panakunaman cartata qelqaran.
Titoman, Filemonman, hebreo cristianokunamanwan qelqasqa cartakunaqa allinninchispaqmi.
IÑIYNINCHISPI KALLPACHAKUSHALLASUN
(Tito 1: 1 – 3: 15)
Apóstol Pablo Titoman niran imaynatan “sapanka llaqtapi iñiqkuna ukhupi umalli runakunata churana [npaq] ”, chay qhepamantaq kayta niran:“ [Mana kasukuqkunataqa] k’arakta anya [shallay], iñiyninkupi allin kanankupaq ”, nispa.
Chaymantapas Creta islapi kaq wayqe panakunata niran: “Diosta mana manchakuytapas [...] wikch’upuy [chis], hinaspa allin yuyaywan puri [ychis] ”, nispa.
Apóstol Pablo Creta islapi kaq wayqe panakunata astawan yuyaycharan iñiyninkupi allin kanankupaq, hinaspa Titoman niran: “Mana yuyayniyoq yanqa tapunakuykunamantapas, [...] kamachikuy simi hawa ch’aqwaykunamantapas t’aqakuy ”, nispa.
Tapuykuna kutichiykunapiwan:
1: 15.
Pablon niran: “Ch’uya kaqkunapaqqa tukuy imapas ch’uyallataqmi, ichaqa huchawan qhellichasqakunapaqpas mana iñiqkunapaqpas manan imapas ch’uyaqa kanchu ”, nispa, ¿imatan chaywan nisharan?
Chaypaq entiendenanchis imatan Pablo nisharan “tukuy imapas ” nisqanwan chayta.
Manan Diospa Simin Qelqapi “hucha ” nisqakunamantachu rimasharan, aswanpas sapanka cristiano Bibliaq nisqanman hina akllakunan kaqkunamantan rimasharan.
3: 5.
¿Imaynapin hanaq pachaman riq cristianokuna ‘ mayllisqa ’ kanku, ‘ santo espirituwanpas mosoqmanta nacenku ’?
Jesuspa sacrificakusqanwanmi yawarninwanmi Diosqa paykunata ‘ mayllin ’.
Chaymantapas ‘ santo espirituwan mosoqmanta nacenku ’ churinkuna kanankupaq Dios santo espiritunwan paykunata akllasqanrayku, chaymi paykunaqa “mosoq kamasqa [runakuna] ” nisqa kanku.
1: 10 - 13; 2: 15.
Wayqe panakuna ukhupi imapas mana allin kaqtinqa, umalli cristianokunan allichananku.
2: 3 - 5.
Kunan tiempo cristianakunaqa ñawpa tiempopi allin yuyayniyoq cristianakuna hinan kallpachakunanku “Diospaq t’aqasqa hinapuni kawsanankupaq, ama yanqa - qasi tumpaq kanankupaq, ama machaq kanankupaq, aswanpas allinkaqta yachachiq kanankupaq ”.
Chhaynapin “sipas warmikuna [qa] ” astawanmi paykunata uyarikunkuman imapas yuyaychasqankuta.
3: 8, 14.
“Allin ruwaykunata makilla ruwa [qtinchisqa] ” allinninchispaqmi kanqa; yanapawasunmi Dios serviyninchispi allinta llank’ananchispaq, kay pachapi mana allin ruwaykunamantapas ayqekunanchispaq.
“MUNAKUYWANMI VALEKUYTA MUNAYKI ”
1 - 25)
Apóstol Pablo Filemonta “allinmi ” niran ‘ iñisqanmanta llapa ch’uya iñiqkunata munakusqanmantawan ’.
‘ Anchatapunitaq kusikuran kallpachakuranpas ’ Filemón wayqe panakunata kallpachasqanmanta.
Pabloqa manan imatapas Filemonta kamachiranchu Onesimota imayna chaskinanpaq, aswanpas “munakuywanmi valeku [ran] ”. Chaywanmi allin ejemplota churaran llapa umalliqkunapaq.
Filemonta niran: “Kasukunaykita allinta yachaspaymi qelqamuyki, nisqaymantapas astawanraq ruwanaykita yachaspa ”, nispa.
Tapuykuna kutichiykunapiwan:
10, 11, 18. ¿Imaynapin Onésimo ñawpaqpi ‘ mana imapaq serviq ’ kasqanmanta ‘ allin servicioyoqman ’ tukupuran?
Onesimoqa manan kamachi kayta munaranchu, chaymi Filemonpa wasinmanta chinkakapuspa Roma llaqtaman ripuran.
Colosas llaqtamanta Roma llaqtaman chayanapaqqa sinchi karun karan, yaqa 1.400 kilómetro hina.
Chhaynatataq chinkakapuran chayqa, Onesimoqa Filemonpaq ‘ mana imapaq serviq ’ hina karan.
Ichaqa apóstol Pablo Roma llaqtapi Onesimota yanaparan cristiano kananpaq.
Chhaynapin ‘ mana imapaq serviq ’ kasqanmanta ‘ allin serviq ’ kapuran.
15, 16. ¿Imaraykun Pablo Filemonta mana kamachiranchu Onesimota kamachi kasqanmanta kacharinanpaq?
Pabloqa tukuy sonqowanmi “Diospa qhapaqsuyunmanta [Reinonmanta] willarqan, Señor Jesucristomantapas yachachirqan ”; chaymanmi tukuy yuyayninta kallpantapas churayta munaran.
Payqa mana munaranchu hukkunaq kawsayninman chapukuyta, chaymi patronkunatapas mana kamachiranchu kamachinkuwan ima ruwanankuta.
Filemonqa wasinta mañaran wayqe panakuna chaypi huñunakunankupaq.
Anchatan kusikunanchis wasinchispi predicanapaq huñunakuqtinku.
4 - 7.
Kallpachakusun allin iñiyniyoq munakuyniyoq wayqe panakunata “allinmi ” ninanchispaq.
15, 16.
Ima mana allinpas sucedewaqtinchisqa manan sinchitaqa llakikunanchischu.
Yaqapaschá allinpi chay tukunman, imaynan Onesimoq ruwasqanpas allinpi tukuran hina.
Pabloqa munaranmi Filemón Onesimota pampachananta.
Ñoqanchispas pampachananchismi phiñachiwaqninchis wayqe panakunata.
“KALLPACHAKUSUN ALLIN WIÑASQA - KAYMAN CHAYANANCHISPAQ ”
1: 1 – 13: 25)
Chaypaqmi willaran cristianokunaq Umalliqnin Jesusqa Moisesmanta aswan hatunchasqa kasqanta, willallarantaqmi Jesuspa sacerdote kaynin, sacrificio haywasqan, mosoq rimanakuypas aswan chaniyoq kasqanmanta.
Chay yachaymi hebreo cristianokunataqa yanapanman karan judiokunaq qatiykachasqanta aguantanankupaq.
Hinaspapas, apóstol Pabloqa hebreo cristianokunatan kallpacharan ‘ allin wiñasqa - kayman chayanankupaq ’.
¿Imaraykun cristianokuna iñiyniyoq kananku?
Apóstol Pablon niran: “Pipas mana iñiyniyoq kaspaqa manan Diospa sonqonman chayaqtapuni ruwayta atinchu ”, nispa.
Chaymantataq hebreo wayqe panakunata niran: “Phawananchispaq kaq phawanata tukuy sonqo [iñiywan] phawasun ”, nispa.
Tapuykuna kutichiykunapiwan:
2: 14, 15. “Wañuchiq atiyniyoq saqra [qa] ” ¿atinmanchu pi munasqantapas wañuchiyta?
Ichaqa Edén huertapi Dios contra hatarisqanmantapachan runakunata wañuyman aparan llullakusqanwan. Adanmi Saqraq causanpi Dios contra hatarillarantaq, chhaynapin llapa runakunaman huchata wañuytapas saqeran.
Chaymantapas, kay pachapi Satanaspa munayninta ruwaqkuna Diospa kamachinkunata qatiykacharanku, wakintataq wañuchiranku Jesusta hina.
Ichaqa, Satanaspaqa manan atiynin kanchu lliw munasqan runakunata wañuchinanpaq.
Pi munasqantapas wañuchiyta atinman chayqa, unayñachá Diospa kamachinkunata wañuchispa tukunman karan.
Jehová Diosmi llaqtanta pakaykushan Saqra mana tukuchinanpaq.
Hinaña Satanás wakinninchista wañuchiwasunman chaypas, Jehová Diosqa tiempollanpin ima mana allintapas allichanqa.
4: 9 - 11.
¿Imaynatan ‘ Diospa samakuyninman haykunchis ’?
Soqtakaq p’unchay qhepamanmi Diosqa samaran lliw ruwasqanmanta, chaytan ruwaran kay pachapaq runakunapaqpas yuyaykusqan hunt’akunanta munaspa (Gén.
1: 28; 2: 2, 3).
“Chay samakuyman haykunanchispaq [qa] ” manan munasqanchisman hinachu Diosta servinanchis, aswanpas Jesuspa wañusqanpin iñinanchis.
Samarikuyta kusisqa kawsaytapas sapa p’unchay tarinanchispaqqa Jehová Diospin iñinanchis, Churin Jesucristotapas kasukunanchis kikillanchispaq kawsananchismantaqa.
11: 10, 13 - 16.
¿Ima “llaqtatan ” Abraham suyakuran?
Payqa manan tiyanapaq llaqtatachu suyakuran, aswanpas ‘ hanaq pacha Jerusalén ’ llaqtatan suyakuran.
Paykunatan “mosoq ch’uya Jerusalén [llaqta] ” nispa sutichakun.
Abrahamqa suyakuran Diospa Reinon kamachikamusqan ukhupi kawsayta.
12: 2. ¿Imakunamanta ‘ q’ochukunantan ’ Jesús yacharan, chaytaq kurkupi “wañunata [pas] pisicharparispa muchurqan ”?
Payqa yacharan Diosta servisqanrayku Jehová Diospa sutin qhepaman lliwpa ch’uyapaq hap’isqan kananta; lliwmi yachananku karan Dioslla tukuyta kamachinanpaq hina kasqanta. Hinaspapas Jesusqa yacharan wañuyninwan runakuna qespichisqa kanankuta.
Jesusqa yachallarantaqmi Rey hina kamachinanta, Uma Sacerdote hina allinninchispaq servinantapas.
13: 20. ¿Imaraykun nisunman mosoq rimanakuyqa ‘ wiñaypaqmi ’ nispa?
Kaykunarayku: 1) manan hayk’aqpas chaypa rantinta hukniray rimanakuy kanqachu; 2) chay rimanakuy allinpi tukusqanqa wiñaypaqmi kanqa, 3) chay rimanakuyqa ‘ wak ovejakunaq ’ allinninpaqmi kashallanqa Armagedón qhepamanpas.
5: 14.
Diospa Simin Qelqata tukuy sonqowan estudiananchis, chayman hinataq ruwananchis; chayta ruwallaqtinchismi ‘ yuyayninchispi allinkaqta mana allinkaqta reparayta yachasun ’.
6: 17 - 19.
Sichus suyakuyninchis Diospa promesanpi jurasqanpipas kanqa chayqa, manan cheqaq yachachikuymanta karunchakusunchu.
12: 3, 4.
Mana sinchi sasachakuypi tarikuspapas otaq contranchispi mana nishuta hatariqtinkupas, manan ‘ sayk’unanchischu manallataq pisi kallpayananchispaschu ’.
Allin yuyaykusqataq kashananchis wañunanchiskama aguantananchispaq.
12: 13 - 15.
Manan uyarinanchischu ‘ haya qoraman ’ rikch’akuq wayqe panakunata, paykunaqa mana allintan rimanku Diospa llaqtanpi imapas imayna ruwakusqanmanta.
12: 26 - 28.
Kay pachapi mana allin kawsaypas mana allin ‘ hanaq pachapas ’ (otaq Saqraq kamachisqan llapa gobiernokuna) manan Diospa ‘ kamasqanchu ’, chaykunan kuyuchisqa ch’usaqyachisqa ima kanqa.
Chay sucedeqtinqa ‘ mana kuyuqkunallan ’ qhepanqa, chaykunan Diospa Reinon yanapaqninkunapiwan.
Chayrayku tukuy sonqowan chay Reinomanta willananchis, kamachikuyninkunaman hinataq kawsananchispas.
13: 7, 17.
Kay textoq nisqan hina, umalliqninchiskunata uyarikusun kasukusun ima chayqa, yachasunmi tukuy imapipas yanapakuyta.
Qhawariy 2007 wata 15 de octubre La Atalayata, 26, 27 paginakunata.
Askha runakunan infiernopi creenku
“Infiernotaqa sinchitan manchakuq kani.
Mosqoyniypin nina rawrashaqman wikch’uyuwaqku chaymi qaparispay rikch’ariq kani.
Chayraykun anchata kallpachakuq kani mana huchallikunaypaq. ”
(Arline) IMA niwaqtaq, ¿infiernopichu huchallikuq runakuna ñak’arinku?
Askha runakunan chhaynata yuyaykunku. 2005 watapi Escocia nacionpi Saint Andrews nisqa universidadmanta huk yachachiqpa tapusqanman hina, kinsa umalliq religiosomantan huknin creesqa Diosmanta karunchakapuqkuna “yuyaynillankupi wiñaypaq infiernopi ñak’arinankuta ”, phisqamanta huktaqmi creesqa nina infiernopi wiñaypaq ñak’arinankuta.
Nina infiernopiqa askha nacionkunapin creenku. 2007 watapin encuesta Gallup nisqa Estados Unidospi apakuran, chaypin yacharanku 70% (pachakmanta qanchis chunka) runakuna infiernopi creesqankuta. 2000 watapi México nacionpi tapusqankuman hinaqa 71% runakunan kaqllatataq creesqaku.
Religionwan mana chhaqrukuq nacionkunapipas creenkun infiernopiqa.
Argentinapi 40% runakuna creesqaku, Españapitaq 30%. 2004 watapi tapusqankuman hina, Canadá nacionpipas 42% creesqaku, Gran Bretañapitaq 32%.
¿Imatan iglesiakunapi yachachinku?
Askha religionpi umalliqkunan manaña yachachinkuchu huchallikuq runakuna nina rawray infiernopi ñak’arinankuta.
Aswanmi kunanqa 1993 watamanta Iglesia Catolicapi Catecismoq nisqanman hina yachachinku: “Infiernopi ñak’ariyqa Diosmanta wiñaypaq t’aqakuymi ”, nispa.
Chaywanpas askha runakunan creeshankuraq infiernoqa nina rawraypi ñak’ariy kasqanta.
Chaypi creeqkunaqa ninkun: “Biblian chayta yachachin ”, nispa.
Centro teológico Southern Baptist Theological Seminary nisqamanta presidente Albert Mohler sutiyoq runapas sut’itan nin: “Nina infiernoqa Bibliaq yachachisqanpunin ”, nispa.
¿Imaraykun yachanayki cheqaqpunichus creesqayki chayta?
Sichus infierno nina rawraypi ñak’ariy chayqa, manchakunapaqmi kanman.
Ichaqa sichus chay yachachiy mana cheqaqchu chayqa, yanqan religionpi umalliqkuna askha runakunata pantachishanku manchachishanku ima.
Manan chayllaraqchu, Diostan qhawarichishanku millay mana khuyapayakuq Diosta hina.
¿Ima ninmi Biblia infiernomanta?
Qatimuq temakunapin chaymanta yachasunchis, chaypin catolicokunaq protestantekunaq Biblianwan kay tapukuykunata sut’inchakunqa: 1) ¿Maymanmi rinchis wañupuqtinchis?
2) ¿Imatan Jesús niran infiernomanta?
3) ¿Imaynatan infiernomanta cheqaqta yachasqanchis yanapawasunman Diosman achhuykunanchispaq?
¿Maymanmi rinchis wañupuspanchis?
“Llapa runakunan mana wañuq almayoq kanchis [...].
Chaymi millay runakunaq almanqa wiñay nina rawraypi ñak’arinku, manataq wañuyta atinkuchu chayqa manan chhaynaniraq ñak’arisqankumantaqa ayqeyta atinkuchu. ” (Clemente de Alejandría II, III siglokunamanta teólogo)
CLEMENTE hina nina infiernopi creeqkunaqa llapallankun ninku: “Runakunaqa mana wañuq almayoqmi kanchis ”, nispa.
Ichaqa, ¿chaytachu Biblia yachachin?
Chaymanta yachananchispaq t’aqwirisunchis imaynatas Biblia kutichin qatimuqpi tapuykunaman chayta.
¿Karanchu Adanpa mana wañuq alman?
Biblian nin: “Ñut’u hallp’amantan Jehová Diosqa runata ruwaran, hinaspa kawsay samayta senqanman samaykuran, chaymi runaqa kawsashaq alma kapuran ”, nispa (Génesis 2: 7, Reina - Valera 1977, castellano rimaypi).
Chaypi nisqan hina, Adanqa manan huk almatachu chaskiran aswanpas paymi alma karan.
¿Iman Adanwan sucederan huchallikusqan qhepaman?
Diosqa manan wiñaypaq nina rawray infiernopi ñak’arichispachu castigaran.
Aswanpas Diosqa niranmi: “Hump’iykita hich’arispan mikhunata tarinki ruwasqa kasqayki hallp’aman tukunaykikama, ñut’u hallp’an kanki, ñut’u hallp’amantaqmi tukupunki ”, nispa (Génesis 3: 19).
Chay textopi nisqan hina, manan Adanpiqa imapas wañusqan qhepaman kawsashallaqqa karanchu.
Pay wañupuqtinqa almanpas wañuranmi.
¿Kanchu huk runallapas mana wañuq almayoq?
Diosmi profeta Ezequielta niran: “Huchallikuq almaqa wañunqan ”, nispa (Ezequiel 18: 4, Reina - Valera 1977, castellano rimaypi).
Qhepamanmi apóstol Pablo qelqaran: “Imaynan huk runallawan huchaqa kay pachapi qallarirqan, huchawantaq wañuypas rikhurirqan, chay hinallataqmi, wañuyqa llapa runaman chayarqan llapallan huchallikusqankurayku ”, nispa.
Chhaynaqa llapa runakunataq huchallikunku chayqa, llapa almakunan wañunku.
¿Wañusqakuna yachankuchu otaq sientenkuchu imatapas?
Diospa Simin Qelqan nin: “Kawsashaqkunaqa yachankun wañukapunankuta, wañukapuqkunan ichaqa mana imatapas yachankuchu ”, nispa (Eclesiastés 9: 5).
Nillantaqmi: “Wañukapuspanqa hallp’amanmi tukupun, chay p’unchaypachan yuyaykusqankunaqa chinkapun ”, nispa (Salmo 146: 4).
Chhaynaqa, wañusqakunaqa ‘ manataq imatapas yachankuchu ’, ‘ chay p’unchay pachataq yuyaykusqankunapas chinkapun ’ chayqa, ¿imaynatan nina rawray infiernopi wiñaypaq ñak’arinkuman?
Jesucristoqa manan hayk’aqpas yachachiranchu pipas wañupusqan qhepaman kawsashanallantaqa, aswanpas puñuywanmi wañuytaqa rikch’anachiran.
Chaywanpas askha runakunan ninku, Jesusqa rimaranmi nina infiernomanta, chayman huchasapa runakuna wikch’uykusqa kanankumantapas, nispa.
Chayrayku qatimuq temapi qhawarisunchis imanisharansi Jesús infiernomanta rimaspa chayta.
¿Imatan Jesús niran infiernomanta?
Jesusmi niran: “Ñawiykitaqchus huchaman urmachisunkiman chayqa horqorqokuy, aswan allinmi kanman Diospa qhapaqsuyunman ch’ulla ñawillayoq haykuyniyki, iskay ñawiyoq kashaspa infiernoman wikch’uykusqa kanaykimantaqa.
Manan chaypiqa kurupas wañunchu, ninapas manallataq hayk’aqpas wañunchu ”, nispa.
Huk kutipitaq juzganan tiempomanta rimaspa millay runakunata imayna condenananmanta niran: “Anchhuriychis qayllaymanta ñakasqakuna, riychis Saqrapaq angelninkunapaqwan preparasqa wiñay nina rawrayman.
Chaymi paykunaqa wiñay castigoman rinqaku ”, nispa.
QALLARIYPI chay textokunaq nisqanta leespaqa yaqapaschá yuyaykuwaq Jesús nina rawraq infiernopi ñak’ariymanta cheqaqpaqpuni yachachisqanta.
Biblian ichaqa yachachin wañupuqkuna ‘ mana imatapas yachasqankumanta ’, Jesusqa manan hayk’aqpas Bibliaq yachachisqan contraqa rimanmanchu (Eclesiastés 9: 5).
Chhaynaqa, ¿imatan Jesús nisharan pitapas “infiernoman ” wikch’uyuymanta rimaspa?
Chaymantapas “ninapas manallataq hayk’aqpas wañunchu ” nisqanwan, ¿cheqaq ninamantachu rimasharan icha rikch’anachillaranchu?
¿Imaraykun Jesús niran millay runakunan “wiñay castigoman rinqaku ” nispa?
Chay tapuykunatan huk - hukmanta kutichisunchis.
¿Imatan Jesús nisharan pitapas “infiernoman ” wikch’uyuymanta rimaspa?
Marcos 9: 47 textopi “infierno simiqa guéenna nisqa griego rimaymantan t’ikrakun chay simiqa hebreo rimaypi gueh hinnóm nisqa simimantan hamun, chayqa“ Ben - hinom wayq’o ” ninanmi.
Kay wayq’oqa Jerusalén llaqtaq uray ladonpin tarikuran, chaypin ñawpaq tiempopiqa Israel reykuna kamachishaqtinku wak dioskunaman sacrificiota haywaspa wawakunata ruphachiqku.
Diosqa anchatan huchacharan chay millay ruwaytaqa, chaymi prometeran pantasqa religionpi chay millay ruwaqkunata wañuchinanpaq.
Chay wayq’otan qhepaman sutichananku karan “Runa Wañuchina wayq’o ” nispa, chaypin chay millay runakunaq ‘ ayan ’ wikch’usqa kanan karan (Jeremías 7: 30 - 34).
Chay profeciawanmi Jehová Diosqa willasharan Ben - hinom wayq’oqa manaña kawsashaq runakunata ninapi ñak’arichinankupaqchu kananta, aswanpas chay wayq’omanmi askha ayakunata wikch’uyunanku karan.
Jesuspa tiemponpiqa Ben - hinom wayq’oqa q’opata wikch’unapaqmi karan.
Chayraykun Jerusalenpi tiyaq runakunaqa chayman q’opankuta wikch’uqku hinallataq runa wañuchiqkunaq sinchi millay ruwaq runakunaq ayantapas, chaypi mana wañuq nina ruphananpaq.
‘ Kurupas manan wañunchu ninapas manallataqmi hayk’aqpas wañunchu ’ nispaqa Isaías 66: 24 textomantan Jesusqa rimashanman karan.
Profeta Isaiasqa Dios ‘ contra sayariqkunaq ayanmanta ’ rimaspan niran: “Mikhuqninku kuruqa manapunin wañunqachu, ruphaqninku ninapas manapunin wañunqachu ”, nispa.
Isaiasqa mana p’ampanapaq hina millay runakunaq ayanwan ima sucedenanmantan rimasharan chaytaqa Jesuspas uyariqninkunapas sut’itan yacharanku.
Chayraykun Jesús Ben - hinom wayq’oman otaq Gehena nisqaman wikch’uyusqa kaymanta rimaspaqa wañupuspa mana hayk’aq kawsarimpuymanta rimasharan.
Chayta astawan sut’inchananpaqmi Jesusqa niran: “Diosqa atiyniyoqmi almata [otaq kawsayta] cuerpotawan Gehenaman wikch’uykunanpaq ”, nispa.
Chayraykun Gehenaqa wiñaypaq wañupuyman rikch’akun manan wiñaypaq ninapi ñak’ariymanchu.
“Ninapas manallataq hayk’aqpas wañunchu ” nisqanwan, ¿cheqaq ninamantachu rimasharan icha rikch’anachillaranchu?
Mateo 25: 41 textopi nisqan hina, chay wiñay nina rawrayqa ‘ saqrapaq angelninkunapaqwanmi preparasqa ’ karan.
Ichaqa, ¿ruphankumanchu ninapi espíritu cuerpoyoq angelkuna?
¿Manachu aswanpas Jesús ‘ ninamanta ’ rimaspa rikch’anachishallaran?
“Ovejakunata cabrakunamanta t’aqan ” nispapas rikch’anachishallaranmi, chaypiqa iskay clase runakunamantan rimasharan.
Chhaynaqa, ‘ mana hayk’aqpas wañuq ’ ninaqa wiñaypaq sinchi millay runakunaq wañunanta rikch’anachin otaq mana hayk’aq kawsarimunapaq wañuyman rikch’akun.
¿Imaraykun Jesús niran millay runakunan “wiñay castigoman rinqaku ” nispa?
Askha Bibliakunapiña t’ikranku “castigo ” nispa Mateo 25: 46 textopi chaypas, chay simiqa griego rimaypi kólasin nisqa simimantan hamun chaywanqa“ sach’akunata wit’uy ” ninantan nin.
Chayraykun cabraman rikch’akuq huchapi kawsayta mana saqey munaq runakunaqa “wiñay castigoman ” ripunku wiñaypaq wit’usqa otaq wañuchisqa kaspanku, ovejaman rikch’akuq llamp’u sonqo runakunan ichaqa wiñay kawsayta chaskinku.
Qanrí ¿ima ninkitaq?
Jesucristoqa manan hayk’aqpas yachachiranchu runakuna mana wañuq almayoq kasqankutaqa.
Ichaqa askha kutipin rimaran wañusqakuna kawsarimpunankumanta.
Sichus Jesús yachanman karan runakuna mana wañuq almayoq kasqankuta chayqa, ¿imaraykutaq wañusqakunan kawsarimpunqaku niranrí?
Chaymantapas Jesusqa manan hayk’aqpas yachachiranchu Dios runakunata wiñaypaq ñak’arichinanmantaqa, aswanmi niran: “Diosqa anchatapunin runakunata munakurqan, chaymi sapan Churinta kachamurqan, pipas paypi iñiqqa ama wañunanpaq, aswanpas wiñay kawsayniyoq kananpaq ”, nispa.
Chay nisqanwanmi nisharan paypi mana iñiqkuna wiñay kawsayta mana chaskinankuta.
Chhaynaqa sichus Jesús nishanman karan nina infiernopin wiñaypaq kawsanqaku nispa chayqa, ¿imaraykun mana chhaynatachu niran?
Rikusqanchis hina, Bibliaqa manan yachachinchu nina infiernopi ñak’ariymantaqa.
Aswanpas nina infiernopi creeyqa pantasqa yachachiymi (Qhaway, ¿Imaynapin paqarimuran infiernomanta yachachiy?
nisqa recuadrota 6 paginapi).
Chhaynaqa sut’in kashan, Diosqa manan pitapas nina rawrashaq infiernopiqa wiñaypaq ñak’arichinchu.
Kunanqa yachankiñataq infiernomanta cheqaqkaqta chayqa, ¿imaynatan chay yachasqayki yanapasunkiman Diosman achhuykunaykipaq?
[6 paginapi recuadro]
¿IMAYNAPIN PAQARIMURAN INFIERNOMANTA YACHACHIY?
PANTASQA YACHACHIKUYKUNAMANTAN PAQARIMURAN.
Ñawpa tiempo Egipto llaqta runakunaqa creerankun infiernopi. El libro del Amduat nisqa librotan qelqasqaku 1375 watapi hina, manaraq Jesús hamushaqtin.
Chay libropin riman “nina rawray t’oqoman urmaqkunamanta ”, paykunatan nin:“ Manan chaymantaqa lloqsinkichischu ”, nispa. 1900 wata hina ñawpaqtaraqmi Plutarco sutiyoq filósofo runaqa kawsaran.
Chay runapas khaynatan nillarantaq: “Ukhu pachapi kaqkunaqa sinchi castigasqan kashanku, ñak’arichisqan tarikunku, paykunaqa sinchitan waqashanku ”, nispa.
JUDÍO RELIGIONPI WAKIN T’AQAKUNAPAS CHASKIRANKUN CHAY YACHACHIKUYTA.
Ñawpa kawsaymanta yachaq Flavio Josefo sutiyoq runaq nisqan hina, judío religionmanta t’aqakuq esenios nisqakunaqa creesqakus “runaq cuerponpiqa kanmi huk mana wañuq alma ” nisqa yachachikuypi.
1900 wata hina ñawpaqtaraqmi huchasapa runakunapaq Apocalipsis de Pedro nisqa libropi lloqsimuran huk willakuy, chaypin niran: “Mana wañuq ninan qankunapaq kashan ”, nispa.
Chaymantan khaynata nillarantaq: “Vengakuq Ezreel angelmi hamushan kuskan rawrashaq runakunata apariyukuspa, chay runakunatataq tutayaq chinkay ukhuman wikch’uykun, chaymi runakunapaq infierno, chaypin huk ángel phiñasqa ñak’arichishan paykunata ”, nispa.
Chay watakunallapitaqmi Antioquía llaqtamanta Teófilo nisqa sutiyoq runapas huk libro qelqasqanpi nisqa: “Llapa huchasapa runakunaqa nina rawraymanmi haykunqaku, chaypin wiñaypaq ruphasqa kanqaku ”, nispa; chaytaqa Grecia llaqtamanta Sibila nisqa sutiyoq profetisaraqmi qelqasqaña.
Teófilo runapaqqa chay simikunaqa “cheqaq simikuna, chayman hina kawsanapaq, respetanapaq hina allin simikunan karan ”.
CHAY TUMPALLAN RUNAKUNATA KANARANKU. María I Tudor sutiyoq warmin reina karan Inglaterra nacionpi, 1553 watamanta 1558 watakama. Chay warmitan suticharanku “yawar hich’ariq María ” nispa, ¿imarayku? yaqa kinsa pachak runakunata ninawan kanasqanrayku.“ Chay runakunaqa wiñaypaqtaq ninapi rawranqaku chayqa; ¿chaychu mana ñoqapas Diospa rantinpi kay pachallapiña paykunata ruphachipuyman? ”, nispas chay warmiqa chayta ruwaq.
HUKNIRAYTAN KUNAN YACHACHISHANKU INFIERNOMANTA.
Kay tiempokunapi wakin religionkunaqa hukniraytañan yachachishanku infiernomanta. 1995 watapin Iglesia Anglicana nisqa religionpi yachachiqkuna niranku: “Infiernoqa manan wiñaypaq nina rawraychu, aswanmi chayqa Diosta manapuni kasukuyta munaspa, huchallapi purispa wiñaypaq wañuyman chayay ”, nispa.
[7 paginapi dibujo recuadropiwan]
¿IMATAQ “AZUFREYOQ NINA QOCHA [RI] ”?
Saqraqa “azufreyoq nina qochaman [si] ” wikch’uykusqa kanqa, chaypis“ tuta - p’unchay wiñay - wiñaypaq ñak’arichisqa ” kanqa, chaytan willan Apocalipsis 20: 10 textopi.
Dios wiñay - wiñaypaq Saqrata ñak’arichinanpaqqa kawsashallaqtachá hap’inman. Biblian ichaqa willan Jesús ‘ Saqrata atipananmanta [“wañuchinanmanta ”, Reina - Valera, 1960] ’.
Bibliaqa nillantaqmi azufreyoq nina qochaqa ‘ iskaykaq wañuy ’ kasqanta.
¿Imaninantaq chayri? Bibliaqa rimanmi Adanpa huchallikusqan hawa wañuy kasqanmanta, chay wañuymantaqa kawsarisunmanmi; Apocalipsis libropin ichaqa mana chay wañuymantachu rimashan.
Bibliaqa manan maypipas willanchu “azufreyoq nina qochaman [ta] ” pipas lloqsinantaqa, chaymi nisunman:“ ‘ Iskaykaq wañuyqa ’ wiñaypaq mana ima suyakuyniyoq wañuymi ”, nispa.
Chhaynaqa, ¿imaynapitaq azufreyoq nina qochapi kaqkunatari wiñaypaq ñak’arichikun?
Mayninpiqa ñak’arichiy simiqa “carcelman wisq’ay ” ninantan nin Bibliapiqa.
Chaypaq qhawarisun Jesusta supaykuna ima nisqanta, paytan niranku: “¿Manaraq tiemponpichu ñak’arichiqniyku hamunki? ” nispa.
Chhaynallataqmi chay “nina qochaman ” wikch’uyusqakunapas wiñaypaq wañuypi carcelasqa kanqaku, paykunaqa manañan hayk’aqpas kawsarinqakuñachu; chaymi chay“ iskaykaq wañuyqa ”.
Infiernomanta cheqaqta yachayqa yanapawasunmanmi Diosman achhuykunanchispaq
PIKUNACHUS cristianon kayku nispa nina infiernopi ñak’ariymanta yachachishanku chayqa, millay Diospaq hinan Jehová Diosta qhawarichishanku.
Arí, Bibliaqa ninmi Diosqa tukuchinqan millay runakunata nispa.
Ichaqa manan millay kasqanraykuchu Diosqa chay runakunata wañuchinqa, aswanpas chanin kasqanraykun.
Sut’itan yachanchis, Diosqa manan millaychu nitaq huchakunatapas yuyashallanchu.
Pay kikinmi nin: “¿Ñoqari huchayoqpa wañunanta munanichu?
Manan ”, nispa (Ezequiel 18: 23). Diosqa manataq kusikunchu huchallikuq runakunata wañuchispa chayqa, ¿kusikunmanchu wiñaypaq ñak’arichispa?
Diosqa munakuqmi.
Arí, “allinmi SEÑOR Diosqa llapapaq, khuyapayaspan llapa ruwasqanta qhawashan ” (Salmo 145: 9).
Chaykunaraykun Payqa tukuy sonqonchiswan munakunanchista munan.
¿Infiernotachu manchakunchis icha Diostachu munakunchis?
Nina infiernopi creeqkunaqa sinchitan Diosta manchakunku castigakuqta hina qhawarispanku.
Ichaqa cheqaqta Diosmanta yachaspa payta munakuqkunaqa manan chhaynatachu Diosta manchakunku.
Diosta manchakuyqa manan huk millay runatapas manchakusunman hinachu, aswanpas anchata Diosta respetaymi chayraykun mana ima mana allintapas ruwayta munasunmanchu Diosta mana phiñachinanchisrayku.
Arí, Diosmanta cheqaqta yachaqkunaqa chhaynatan Diosta manchakunku anchatataq munakunkupas.
Chaymi Salmo 111: 10 nin: “Yachayniyoq kanapaqqa Señor Diostaraqmi manchakuna, kamachikuyninkunata kasukuqqa allin yuyayniyoqmi ”, nispa.
Qhawarisunchis imaynatan Kathleen sutiyoq warmita infiernomanta cheqaqta yachasqan yanaparan drogakunata saqepunanpaq chayta.
Payqa mana allin ruwaykunapi, mana allin kusirikuykunapi qhelli huchapi iman purisqa, chaymi pay kikintapas cheqnikapusqa.
Huk watachayoq wawachanta qhawarispas yuyaykuq: “Wawayta khayna tratasqaymantaqa nina infiernopichá ñak’arisaq ”, nispa.
Askha kutipis drogakunata saqeyta munasqa ichaqa manas atisqachu.
Paymi nin: “Allin runa kaytan munarani ichaqa imayna kawsasqayta huk runakunaq imayna kawsasqantapas mana valeqpaq hinan qhawarirani, manan valorniy karanchu mana allin kawsasqayta saqenaypaq ”, nispa.
Chhaynapi tarikushaspanmi Jehová Diospa testigonkunata reqsiran.
Paymi willakun: “Bibliawanmi yachachiwaranku nina infiernoqa mana cheqaqchu kasqanta, ¡thakpin sientekurani mana hayk’aqpas nina infiernopi ñak’arinaymanta yachaspay! ” nispa.
Paymanqa yachachillarankutaqmi runakuna hamuq tiempopi, kay Hallp’api wiñaypaq tiyanankuta mana allin kawsaypas chinkapunanta (Salmo 37: 10, 11, 29; Lucas 23: 43).
Paymi nin: “Chayraqmi sumaq suyakuy ñoqapaq karan, Paraisopi wiñaypaq kawsay ”, nispa.
Kathleenqa yacharanñataq sinchitapuni manchakusqan nina infiernoqa mana cheqaqchu kasqanta chayqa, ¿atinmanchu sinchita drogakunaman qokusqanta saqepuyta?
Paymi nin: “Sapa drogakuyta munaspayqa sonqomantan Jehová Diosta rogakuq kani yanapawananpaq.
Pay sinchita chay viciota cheqnikusqantan yuyariq kani chaymi mana llakichiyta munaranichu.
Payqa uyarillawaqpunin mañakusqaytaqa ”, nispa.
Kathleenqa Diospa sonqonta kusichiyta munaspan drogakunata saqepuran.
Arí, Diospa munaynintaqa ruwananchis payta anchata munakuspa respetaspa iman, manan nina infiernopi ñak’ariyta manchakuspachu.
Chayta ruwaspaqa wiñaypaqmi kusisqa kawsasunchis, salmistaq nisqan hina: “Kusisamiyoqmi pipas Señor Diosta manchakuqqa, Señor Diospa ñanninkunapipas puriqqa ” (Salmo 128: 1).
[9 paginapi dibujo recuadropiwan]
¿PIKUNAN INFIERNOMANTA KACHARICHISQA KANQAKU?
Bibliata huk simikunaman t’ikraqkunan mana allintachu t’ikranku “guéenna, háides ” nisqa griego simikunata; iskaynintan“ infierno ” nispalla t’ikranku. Chaymi runakunataqa pantachin.
Bibliapi guéenna nisqa simiqa “wiñaypaq mana ima suyakuyniyoq wañuy ” ninantan nin, chaymantaqa manañan pipas kawsarimpunqañachu.
Háides (hades) nisqapi kaqkunan ichaqa kawsarimpunqaku.
Chaychá apóstol Pedropas Jesuspa kawsarimpusqanmanta rimashaspa niran: ‘ Payqa manan Wañuy - pachapi [griegopi háides] saqerparisqachu karan ’, nispa.
Griego rimaypi háides nisqa simitan kay textopiqa wakin Bibliakuna nin: “infierno ”, nispa.
Chhaynaqa, Jesusqa manan may nina rawraypipaschu ñak’arisharan, aswanmi hades nisqapi kasharan otaq wañusqa kasharan.
Diosqa huk runakunatapas kawsarichinqan chay hades nisqamanta.
Qhepa tiempopi kawsarimpuymanta rimaspan Biblia nin: “Wañuypas Ukhu - pachapas [otaq infiernopas] paykunapi wañusqa kaqkunata entregarqan ”, nispa.
Chaypi rikusqanchis hina, infiernopi kaqkunaqa llapankun kawsarimpunqaku.
Diosmi paykunata qhawarin kawsarinankupaq hina, chhaynapin infiernoqa ch’usaq kapunqa.
Chayqa ancha allin suyakuymi, riki.
Diosta allinta reqsiy
Jehová Diosqa chanin kaqtan munakun
Hebreos 10: 26 - 31
YAQAPASCHÁ pillapas millayta tratarasunki otaq mana allinkunata ruwaspa sinchita ñak’arichirasunki.
Chhayna kaqtinqa sasapunin chaykuna aguantayqa kanman, astawanqa chay ruwasqanmanta chay runa mana nanachikuqtin otaq pipas mana imanaqtin.
Chaykuna kaqtinqa yaqapaschá tapukuwaq: “¿Imanaqtintaq Diosri hinallata qhawan chaykuna kananta? ” nispa.
* Ama llakikuychu, Jehová Diosqa cheqnikunmi runakunaq tukuy mana allinkuna ruwasqanta.
Chaymantapas Diosqa castiganqan millaykunata ruwaspa mana kutirikuq runakunataqa, chaytan Bibliapuni nin.
Apóstol Pablon Diospa chay promesanmanta qelqaran Hebreos 10: 26 - 31 textokunapi, chaymantan kunan yachasunchis.
Pablon khaynata niran: “Cheqaq - kayta reqsishaspanchisñachus yuyaymantapuni huchallikusunchis chayqa, manan hucha pampachaq sacrificio kanñachu ”, nispa (versículo 26).
¿Imaraykutaq chhayna huchallikuqkunari manaña pampachasqachu kanqaku?
Ñawpaqtaqa, “yuyay [pi] puni ” huchapakusqankurayku.
Chaymantapas, huchallapiña purisqankurayku; paykunaqa manan runa kayninkupichu qonqaylla huchaman urmanku, aswanmi sonqonkupipuni mana allin ruway q’esachakusqanrayku chaykunata ruwanku.
Chaymantataq, yachashaspa huchakunapi purisqankurayku.
Apóstol Pabloq nisqan hina, paykunaqa allintan ‘ reqsinku Diosmanta cheqaq kaqta ’; yachankun Diospa ima munasqantapas, ichaqa manan munankuchu chayman hina kawsayta.
¿Imanintaq Dios chhayna mana kasukuq k’ullu huchapakuqkunamantari?
Apóstol Pabloq nisqan hina paykunapaqqa “manan hucha pampachaq sacrificio kanñachu ”.
Cristoq wañuyninqa manan yuyaypipuni huchapakuqkunapaqchu, aswanmi runa kaypi qonqaylla huchaman urmaqkunapaq.
Chhaynaqa, pipas huchanta saqespa Diosman mana kutirikuqqa, mana valeqpaq hinan qhawarin Jesuspa wañusqanta.
Jehová Diospaqqa chay runaqa ‘ Churintan sarunchan ’, ‘ yawarnintapas qhellipaqmi hap’in ’ (versículo 29).
Chhayna mana agradecekuq runakunataqa manan Cristoq wañusqanqa yanapanmanchu.
Chhaynaqa, ¿iman kanqa chhayna mana kasukuq runapaq?
Chanin kaqta munakuq Diosmi kutichin: “Ñoqan [...] vengakuqqa kani, ñoqan [...] kutichipusaq ”, nispa (versículo 30).
Huchallapi puriq mana khuyapayaspa runamasinta ñak’arichiqqa, Diospa kamachikuyninkuna contran ruwashan, chhayna runaqa castigasqapunin kanqa.
Arí, imachus tarpusqatan cosechanqa.
Manaña kay tiempopi paganqakuchu chaypas, Diospa cuenta mañanan p’unchay chayamuqtinmi llapachanku paganqaku (Proverbios 2: 21, 22).
Pabloq nisqanta ama qonqasunchu, paymi niran: “¡Manchay - manchaymi kawsaq Diospa makinman urmayqa! ” nispa (versículo 31).
Rikusqanchis hina Jehová Diosqa manan hinallatachu qhawanqa pipas yuyaypipuni huchallikuqtaqa. Sichus chhayna runakunaq causanpi ñak’ariranchis chayqa maytachá kusikunchis Diospa ruwananmanta yachaspa.
Diosqa chinkachinqapunin ñak’arichiqninchis runakunata, chaypaqqa pisillañan kashan.
nisqa librota qhawariy 106 paginamanta 114 paginakama, chaytaqa Jehová Diospa testigonkunan ruwan.
Jesuspa yachachiyninkuna
Wañusqakunaqa kawsarimpunqakun
Jesusmi kawsarichiran kinsa wañusqakunata, chhaynapin rikuchiran wañusqakuna kawsarimpunankuta.
Chayta allinta yachanapaqqa ñawpaqtan yachananchis imaraykuchus, hayk’aqmantapachachus runakuna wañusqanta.
¿Imaraykun runakuna onqonchis wañupunchis ima?
Jesús runakunaq huchanta pampachapuqtin otaq perdonapuqtinqa qhaliyapuqkupachan.
Chaypaq huk such’u runawan ima ruwasqanmanta yachasun, chay runata payman apamuqtinkun niran: “¿Mayqentaq aswan atikuq: Huchaykikunatan pampachayki, niychu, icha: Sayarispa puririy, niytaqchu?
Yachanaykichispaqpas Runaq Churinqa atiyniyoqmi kay pachapi huchakunata pampachananpaq ”, nispa.
Chaymantataq such’uta niran: “Sayariy, puñunaykita hoqarispa wasiykita ripuy ”, nispa.
¿Imaynapitaq huchari paqariran? Adanwanmi paqariran, paypa miraynin kasqanchisraykun llapa runakuna huchasapa kanchis.
¿Imaraykutaq Jesusri wañuran?
Jesusqa manan hayk’aqpas huchallikuranchu.
Chhaynaqa, ¿imaraykutaq wañuranri?
Payqa wañuran ñoqanchisraykun, chhaynapi huchanchis perdonasqa kananpaq.
Pay kikinmi niran: “Yawarniy [qa] askha runaq huchankuna pampachasqa kananpaqmi hich’asqa kanqa ”, nispa.
Chaymantan nillarantaq: “Runaq Churinqa manan servichikunanpaqchu hamurqan, aswanpas servinanpaqmi, hinaspa askha runa kacharichisqa kananrayku wañunanpaq ”, nispa.
Chaypi nisqan hina, Jesusqa wañusqanwanmi wañuymanta kacharichiwaranchis.
Paymi nillarantaq: “Ñoqan ichaqa hamuni kawsanankupaq, t’ikarishaq kawsayniyoq kanankupaqwan ”, nispa.
Wañusqakuna kawsarimpunankumanta astawan yachanapaqqa allintan yachana imaynapichus tarikusqankumanta.
¿Imaynapitaq wañusqakunari kashanku?
Amigon Lázaro wañupuqtinmi Jesusqa willaran wañusqakuna imaynapi tarikusqankumanta.
Qatikuqninkunatan niran: “Amigonchis Lazaron puñushan, payta rikch’arichimuqmi risaq ”, nispa.
Paykunataq yuyaykuranku puñuyllamanta rimasqanta.
Chaymi Jesusqa paykunata sut’ita niran: “Lazaroqa wañupunmi ”, nispa.
Chaypi rikusqanchis hina Jesusqa puñuyllawanmi wañuytaqa tupachiran, chaymi rikuchiwanchis wañusqakunaqa puñusqa hinalla kashasqankuta.
Lázaro tawa p’unchayña wañusqa kashaqtinmi Jesusqa kawsarichiran.
Manan, Bibliaqa manan imatapas willanchu imaynapi tarikusqanmantaqa. ¿Imarayku?
Bibliaq nisqan hina wañusqakunaqa manan yuyayninkupichu kanku, arí, paykunaqa manan imatapas yachankuchu, ¿chaychu Lázaro imatapas yachanman karan? (Eclesiastés 9: 5, 10; Juan 11: 17 - 44).
¿Iman pasanqa wañusqakunawan?
Wañusqakunaqa kawsarimpunqakun, chaymantataq wiñaypaq kay pachapi tiyanqaku.
Jesús kikinmi niran: “Ama kay nisqaywanqa musphaychischu [admirakuychischu], aya p’ampanakunapi lliw kaqkunaq Runaq Churinpa kunkanta uyarinanku tiempon chayamunqa ”, nispa.
Chaykunan rikuchiwanchis Jehová Dios anchatapuni munakuwasqanchista.
Jesuspa nisqan hina “Diosqa anchatapunin runakunata munakurqan, chaymi sapan Churinta kachamurqan, pipas paypi iñiqqa ama wañunanpaq, aswanpas wiñay kawsayniyoq kananpaq ”.
Sichus chaykunamanta astawan yachayta munanki chayqa, ¿Imatapunin Biblia yachachin? nisqa librota qhawariy 6 capitulopi *
[Uranpi willakuy]
Chaytaqa Jehová Diospa testigonkunan ruwan.
Wayna sipaskunapaq
Trampa churasqankupi paykunallataq urmanku
¿Imaynatan kayta ruwawaq?
Ch’inneq k’uchuta maskhay chhaynapi allin yuyaywan leenaykipaq.
Hinaspa rikushawaqpas hina chayta leey, chaymantapas paykunawanpas kashawaq hinata qhawariy.
ALLINTA QHAWARIY IMA RUWASQANKUTA (DANIEL 6: 1 - 28 TEXTOTA LEEY).
¿Imayna runan kanman karan Darío?
Imaynatan rimapayanman karan Danielta, ¿phiñasqachu icha munayllatachu?
(Chaypaq hukmanta leey 14, 16, 18 - 20 versiculokunata.)
․ ․ ․ ․ ․
¿Imaynan kanman karan leonkunaq t’oqon hinallataq leonkunapas?
․ ․ ․ ․ ․
¿Iman pasanman karan Danielta leonkunatawan kuskata wisq’aqtinku?
․ ․ ․ ․ ․
ASCHATAWAN T’AQWIY.
¿Imaraykun Danielta envidiakuranku llank’aqmasinkuna?
(Chaypaq hukmanta leey kinsa kaq versiculota.)
․ ․ ․ ․ ․
¿Imaraykun Daniel mana pakallapichu Diosmanta mañakuran?
(Chaypaq hukmanta leey 10, 11 versiculokunata.)
․ ․ ․ ․ ․
¿Imaraykun Dariopaq allin kanman karan serviqninkunaq yuyaykusqan?
(Chaypaq hukmanta leellaytaq 7 versiculota.)
․ ․ ․ ․ ․
QELQAY IMACHUS YACHASQAYKITA.
¿Imatan ruwawaq pipas hark’asuqtiyki?
․ ․ ․ ․ ․
¿Imaraykun ancha allinpuni Diosmanta mañakuy?
․ ․ ․ ․ ․
¿Jehová Dios hinallatachu qhawarparin serviqninkunata icha cuidanchu?
․ ․ ․ ․ ․
¿IMAN KAY YACHASQAYKIMANTA ASTAWAN GUSTARASUNKI? ¿IMARAYKUN CHAY GUSTARASUNKI?
․ ․ ․ ․ ․
Kay revista leeqkunaq tapukuynin
¿Jehová Diospa testigonkuna paykunalla salvasqa kanankupaqchu piensanku?
Jehová Diospa testigonkunaqa creeykun cheqaq religionpi kasqaykuta.
Mana chayqa ñachá imapi creesqaykuta cambiaykumanña karan.
Huk religionkuna hinan Jehová Diospa testigonkunapas suyakushayku salvasqa kayta.
Ichaqa manan ñoqaykumanchu tupawanku pikunachus salvasqa kanqaku chayta niyqa.
Aswanmi chayqa tupan llapa runakunaq Jueznin Diosllaman (Isaías 33: 22).
Salvasqa kanapaqqa manan “salvasqa kaytan munani ” niyllachu; aswanmi Jehová Diospa munayninta ruwana, paymi Salvawaqninchisqa.
Chayta allinta entiendenapaq huk onqosqa runamanta yachasun.
Chay runaqa sinchi onqosqas kashan, ¿imatan pay ruwanan chay onqoy mana wañuchinanpaq?
¿Hinallachu kanan wasinpi imaymana hampichakunawan hampikuspa, icha huk doctorpa imachus nisqantachu kasukunan?
Doctortan kasukunan riki, mana kasukuqtinqa wañupunmanpaschá.
Chhaynallatataqmi ruwana salvasqa kanapaqqa, Jehová Diospa imakunachus nisqantan kasukuna chhaynapin pay kikin salvawasun.
Chaymantapas Jehová Diosqa llapa runakuna salvasqa kanantan munan, ichaqa manan llapankuchu salvasqa kanqaku.
Jesús kikinmi chaymanta rimashaspa niran: “Manan llapa ‘ ¡Señor!
¡Señor! ’ niwaqniychu hanaq pacha qhapaqsuyumanqa haykunqa, aswanpas hanaq pachapi kaq Yayaypa munayninta ruwaqllan haykunqa ”, nispa.
Chaymantapas Jehová Diospa testigonkunaqa Jesuspa wañusqanpi iñiqkunalla, paypa llapa yachachisqanman hina kawsaqkunalla salvasqa kanankupin creeyku.
Chaymi kunan yachasunchis salvasqa kanapaq imakunatawan ruwanamanta.
Ñawpaqtaqa Jesuspa kamachisqantan kasukuna, paymi niran: “Chhaynapin ñoqaq yachachisqaykuna kasqaykichista llapa yachanqaku qankuna munanakuqtiykichis ”, nispa.
Hukkunarayku wañusqanwanmi Jesusqa rikuchiran runamasinchista munakuyqa allinpuni kasqanta.
Chaymi salvasqa kanapaqqa tukuy sonqowan runamasinchista munakunanchis.
Chaymantapas Diospa sutintan hukkunaman willananchis.
Jesuspas chaytan ruwaran, huk kutinmi Taytanmanta mañakushaspa niran: “Paykunamanmi sutiykita willarani ”, nispa.
Chaymantapas nillarantaqmi: “Sutiyki yupaychasqa kachun ”, nispa.
Diospa sutinta yupaychanapaqqa allintan chay sutita reqsina, santota hinataq qhawarinapas.
Chaymi salvasqa kayta munaqqa Jesús hina Diospa sutinmanta rimanan.
Chaymantapas hukkunamanmi yachachinan Diospa sutinta, Dios imayna kasqantawan.
Chaymantapas Diospa Gobiernonpin confiananchis.
Jesuspas chaytan ruwaran, chaymi huk kutin Poncio Pilatota niran: “Qhapaqsuyuyqa [otaq gobiernoyqa] manan kay pachamantachu ”, nispa.
Diosmi churaran Jesusta paypa rantinpi gobiernananpaq, kay pachapi runakunan ichaqa mana confiankuchu chay gobiernopi.
Aswanmi paykunaqa kay pacha gobiernokunapi confianku.
Salvasqan ichaqa kanqaku Diospa gobiernonpi confiaqkunalla, imaynatachus Dios serviqninkunata salvanqa, chaykunamanta yachachiqkuna imalla.
Salvasqa kanapaq imakunachus ruwana kasqanta Jesuspa willasqan qhepallamanmi discipulonkunaqa payta tapuranku: “¿Pillañataq qespichisqaqa kanman? ” nispa.
Chaymi Jesusqa paykunata niran: “Runakunapaqqa mana atinan, Diospaqmi ichaqa atikun ”, nispa.
Chaymi Jehová Diospa testigonkunaqa salvasqa kayta munasqaykurayku kallpachakuyku Diospa munasqanman hina kawsanaykupaq, runamasiykutapas yachachimuykun chayta ruwanankupaq.
Kaykunamanta yachachin
1 de diciembre de 2008
¿Manchakunachu infiernota?
KAYKUNAMANTAN WILLAKUSHAN
3 Askha runakunan infiernopi creenku
4 ¿Maymanmi rinchis wañupuspanchis?
5 ¿Imatan Jesús niran infiernomanta?
8 Infiernomanta cheqaqta yachayqa yanapawasunmanmi Diosman achhuykunanchispaq
20 Jehová Diospa Siminqa kawsaqmi ​ — Juanpa Judaspa qelqasqankumanta akllasqa yachachikuykuna
KAY REVISTAPIQA KALLANTAQMI
SAPA SEMANA ESTUDIANAPAQ YACHACHIKUYKUNA:
2 - 8 DE FEBRERO 2009
10 ¿Imaraykun cristianokuna Diospaq hunt’aq kananchis?
TAKINAPAQ TAKIKUNA: 5, 69
9 - 15 DE FEBRERO 2009
15 ¿Imaña kaqtinpas hunt’aq sonqowanchu Diosta servinki?
TAKINAPAQ TAKIKUNA: 9, 11
16 - 22 DE FEBRERO 2009
23 Jesusllawanmi Diospa munayninqa hunt’akun
Jehová Diospa chinkasqa ovejankunata yanapasun
“Q’ochukusunchis, chinkasqa ovejayta tarikampusqaymanta. ”
¿Imaynatan Jesús rikuchiran michisqan ovejankunata munakusqanta?
DIOSPA phiwi churin Jesucristotan sutichakun “ovejakunaq qollana michiqnin ”, nispa.
Bibliaq willasqan hina, payqa kay Hallp’amanmi hamuran hinaspa allin michiq kaspa kallpachakuran ‘ Israel suyumanta chinkasqa ovejakunata ’ maskhananpaq.
Chaymantapas allin sonqoyoq runakunata huchamanta kacharichinanpaqmi payqa wañuran imaynan huk michiqpas ovejankunata amachananpaq wañuytaraq tariq hinata.
¿Imaraykun wakin cristianokuna Diospa llaqtanmanta karunchakapuranku?
Askha runakunan Jesuspa sacrificakusqanta chaniyoqpaq qhawarispanku Diosman prometekuranku servinankupaq, kunanmi ichaqa Diospa llaqtanmanta karunchakuspa manaña payta servinkuñachu, chayqa llakikunapaqmi.
Yaqapaschá paykunaqa karunchakapuranku pisi kallpayapusqankurayku, onqosqankurayku otaq ima sasachaypipas tarikusqankurayku.
Ichaqa Jehová Diospa michisqan t’aqapi kaqkunallan thak kayta kusikuytapas tarinku 23 Salmopi Davidpa takisqan hina: “Señor Diosmi michikuwaqniyqa, manan imapas pisiwanchu ” (Sal.
23: 1).
Arí, Diospa michisqan ovejankunamanqa manan imapas pisinchu Paywan allinpi kanankupaqqa, t’aqakuq ovejakunan ichaqa mana chhaynapichu tarikunku.
¿Pin paykunata yanapanman?
¿Imayna yanapaytan necesitanku?
¿Imakunatan ruwasunman paykunata yanapananchispaq?
¿Pin paykunata yanapanman?
¿Imatan ruwananchis Diospa ovejanmanta t’aqakuqkunata hukmanta t’aqanman kutichimpunapaq, imata willaspan Jesús chayta sut’incharan?
Diospa ovejanmanta t’aqakuqkunata hukmanta kutichimpunapaqqa anchatan kallpachakuna (Sal.
100: 3). Chaytan Jesús sut’incharan kay rikch’anachiywan: “Pachak ovejayoq runaq huk ovejan chinkaqtinqa, ¿manachu isqon chunka isqonniyoq ovejata orqoman saqeyuspa chay chinkaq oveja maskhaq puririnman?
Cheqaqtan niykichis, chay chinkasqa ovejanta tarimuspanmi astawanraq kusikunqa mana chinkasqa isqon chunka isqonniyoq ovejanmantaqa.
Chay hinallataqmi hanaq pachapi kaq Yayaykichispas mana munanchu kay huch’uykunamanta huknillanpas chinkanantaqa ”, nispa.
¿Pin yanapanman Diospa ovejankunamanta t’aqakuqkunata?
4, 5.
¿Imaynatan umalliqkuna Diospa ovejanta michinanku?
T’aqakuq ovejakunataqa umalliqkunan yanapananku, chaypaqmi ichaqa yuyarinanku Diospa michisqan ovejankuna kasqankuta (Sal. 79: 13).
Chay ovejakunataqa munakuywanmi michina, chayraykun michiqkunaqa sumaqta trataspa yanapananku.
Chayrayku chinkasqa ovejakunata kallpachanankupaq umalliqkunaq visitasqanqa anchatan iñiyninkuta kallpachanman hukmanta Diospa llaqtanman kutimpunankupaq.
Arí, Diospa ovejanta michiqkunaqa chinkasqa ovejakunata maskhaspan yanapananku.
Diospa iñiq t’aqanta michiychis, chay iñiq t’aqantan Jesucristoq yawarninwan rantikurqan ”, nispa.
Apóstol Pedropas umalliqkunatan niran: ‘ Qankunaman hap’ichisqa kashaq Diospa ovejankunata allintapuni michiychis, makilla qhawaspa, ama kamachisqa hinachu, aswanpas sumaq munakuywan, ama qolqeraykuchu, aswanpas tukuy sonqo llank’aychis.
Ama michisqaykichista munaychakuq hinachu, aswanpas paykuna yachaqakunankupaq hina kaychis ’, nispa.
¿Imaraykun kunan Diospa ovejankuna astawanraq necesitanku michiqkunaq yanapayninta?
Diospa llaqtanta michiq cristianokunaqa ‘ allin michiq ’ Jesucristoq ruwasqanta hinan ruwananku.
Payqa anchatan interesakuran Diospa ovejankunapi.
Chaymi Simón Pedrota niran: “Ovejaykunata michipuway ”, nispa, chaywanmi rikuchisharan ovejankunaqa cuidana kasqanta (leeychis Juan 21: 15 - 17).
Diospa ovejachankunaqa astawanraqmi kunan tiempopi cuidanata necesitanku, ¿imarayku?
Saqran astawanraq kallpachakushan hunt’aq sonqowan Dios serviyninkuta waqllichinanpaq. Huchayoq runa kasqankuraykun kay pachapi mana allin ruwaykunawan huchallichiyta munan.
Diospa llaqtanmanta karunchakapuq cristianokunatan astawanqa waqllichinman, chayraykun paykunaqa yanapanata necesitanku ‘ espirituq pusasqanman hina ’ kawsanankupaq.
Diospa santo espirituntan mañakunanku, kallpachakunankutaq Bibliawan sonqonkuman chayanankupaq (Pro. 3: 5, 6; Luc.
11: 13; Heb.
4: 12).
¿Imaynatan umalliqkuna rikuchinku Diospa ovejankunapi interesakusqankuta?
Ñawpaq Israel llaqtapi oveja michiqkunaqa tawnankuwanmi ovejankuta qatiqku.
Ovejankuta kanchamanta qarqospa otaq qatiyanpuspapas ‘ tawnankuq ’ pachantan sapanka ovejata pasaykachiqku, chhaynatan yupaqku mana hukpas faltasqanta yachanankupaq (Lev.
27: 32; Miq. 2: 12; 7: 14).
Umalliqkunapas chay michiqkuna hinan michisqanku ovejakunataqa allinta reqsinanku, yachanankutaq imaynapi tarikusqankutapas (tupanachiy Proverbios 27: 23).
Chayraykun umalliqkunaqa anchata kallpachakunku llapa cristianokunata watukunankupaq, Diospa llaqtanmanta karunchakapuqkunata yanapanankupaqpas.
Jehová Diosmi niran: “Ñoqa kikiymi ovejaykunata maskhaspa michikapusaq ”, nispa (Eze.
34: 11). Chayraykun payqa anchata kusikun umalliqkuna chinkasqa ovejakunata yanapaspa pay hina t’aqanman kutichimpuqtinku.
¿Imakunata ruwaspan umalliqkuna yanapankuman iñiyninkupi chiriyapuq iñiqmasinchiskunata?
Huk iñiqmasinchis onqoqtinqa Diospa ovejanta michiqpa watukusqanmi paytaqa kusirichinman kallpachanmanpas.
Chhaynallatataqmi sientekunkuman iñiyninkupi chiriyapuq iñiqmasinchiskunapas huk umalliq paykunata watukuqtinqa.
Watukuspankuqa leenkumanmi Bibliamanta wakin versiculokunata, revistamantapas allin kallpachaq temakunata t’aqwirinkuman otaq huñunakuypi yachamusqankumantapas willarinkuman, paywan kuskataq Diosmanta mañakunkuman.
Ninkumantaq: “Iñiqmasinchiskunaqa anchatan kusikunqaku hukmanta huñunakuykunaman hamuqtiykiqa ”, nispa.
Sichus umalliqkuna kay wayqe pananchiskunata watukunqaku, telefonopi waqyanqaku, otaq cartata paykunaman qelqanqaku chayqa, anchatan kallpachanqaku.
Umalliqkunapas anchatan kusikunqaku paykunata yanapaspa.
Llapallanchismi yanapasunman
9, 10.
¿Imaraykun mana umalliqkunallachu t’aqakuq ovejakunamanta llakikunanku?
Kay tiempoqa sinchi sasan, llapallanchistaq imaymana ruwanayoq kanchis, chayrayku mana cuentatapas qokusunmanchu mayqen iñiqmasinchispas Diospa llaqtanmanta karunchakapushasqanta.
Jehová Diosmi ichaqa makilla ovejankunata qhawamushan cuidananpaq.
Payqa anchatan sapanka ovejankunata valoran imaynan ñoqanchispas cuerponchispa sapanka miembronkunata valoranchis hinata.
Chayraykun llapallanchis iñiqmasinchiskunapiqa interesakunanchis sumaqtataq qhawarinakunanchispas.
Qanrí, ¿valorashankichu iñiqmasiykikunata?
Umalliqkunaña chinkasqa ovejakunata maskhaspa yanapanku chaypas manan paykunallachu chay ovejakunamantaqa llakikunanku.
Llapallanchismi umalliqkunataqa yanapasunman chiriyapuq iñiqmasinchiskunata kallpachaspa, chhaynapi hukmanta Diospa llaqtanman kutimpunankupaq.
¿Imaynatan chayta ruwasunman?
11, 12.
Chiriyapuq iñiqmasinchis yanapanata munaqtin, ¿imatan umalliqkuna ruwankuman?
Sichus chiriyapuq iñiqmasinchis munanman yanapanata chayqa, umalliqkunan allin experienciayoq cristianota ninkuman paywan huk qelqata estudiananpaq.
Hukmanta estudiaspaqa ‘ ñawpaqpi hinan ’ Diosta munakunqa.
Chay iñiqmasinchistaqa anchatan kallpachanman karunchakusqan tiempopi mana uyarisqan yachachikuykunamanta yachay.
Sichus umalliqkuna nisunkiman chiriyapuq iñiqmasinchista yanapanaykipaq chayqa, Jehová Diosmanta mañakuy yanapanasuykipaq kallpachakusqaykita saminchananpaqpas.
“Lliw ruwanaykikunata Señor Diosman hap’iykachiy, hinan yuyaykusqaykikuna hunt’akunqa. ”
(Pro. 16: 3.) Bibliapi allin textokunata maskhay chaywan iñiyninpi kallpachanaykipaq.
Chaymantapas yuyaymanay apóstol Pabloq ruwasqanpi (leeychis Romanos 1: 11, 12).
Payqa maytapunin Roma llaqtapi tiyaq cristianokunawan tupayta munaran iñiyninkupi kallpachananpaq.
Paypas munaranmi kallpachanankuta.
Ñoqanchispas, ¿manachu apóstol Pablo hina yuyaykusunman chiriyapuq iñiqmasinchiskunata yanapaspa?
¿Imakunamantan rimawaq chiriyapuq iñiqmasinchiswan?
Chay iñiqmasinchiswan estudiashaspaqa tapuwaqmi imaynatan Biblia estudiayta qallariran chayta.
Yuyarichiy ñawpaq tiempopi imaynatachus kusisqa Diosta servisqaykichismanta, huñunakuykunapi, hatun huñunakuykunapi, predicacionpipas kusisqa kasqanmanta.
Nillaytaq Diospa llaqtanpi ancha kusisqa kasqaykimanta.
Chaymantapas nillawaqtaqmi: “Anchatan Diosta agradecekuni imaymanata llaqtanman qosqanmanta, astawanqa hamuq tiempopaq sumaq suyakuy qowasqanchismanta sasachakuykunapi tarikuqtinchispas kallpachawasqanchismanta ”, nispa.
14, 15.
¿Imakunamantan yuyarichisunman chiriyapuq iñiqmasinchiskunaman?
Chaymantapas yuyarichiwaqmi manaraq Diospa llaqtanmanta karunchakushaqtin sumaq bendicionkuna chaskisqanmanta.
Chaykunan karan: Bibliamanta, Diospa munayninmantapas aswan allinta yachay (Pro. 4: 18).
Ñawpaqpi Diospa santo espiritunwan yanapachikuspaqa manachá wateqaykunaman urmaykuqchu.
Chayraykun payqa ch’uya concienciawan Diosmanta mañakuq “Hinan Diosqa [...] runakunaq mana aypay atisqan thak - kayta ” qoq chay hinapin sonqontapas yuyaynintapas Diosqa waqaychaq.
Chiriyapuq iñiqmasinchiswan rimaspaqa chaykunapi yuyaykuy, sonqomanta paypi interesakuy, astawanqa munakuywan kallpachay Diospa ovejankunaman kutimpunanpaq (leeychis Filipenses 2: 4).
Sichus umalliq kaspa watukuwaq chiriyapuq casado warmi qharita chayqa, kallpachawaqmi chayllaraq Bibliamanta yachashaspanku imayna sientekusqankuta yuyarichispa.
¡May sumaqmi yachasqankuqa karan!
Manañan pantasqa yachachikuykunapichu kawsaranku.
Anchatachá agradecekuranku Diosmanta, munakuyninmanta, hamuq tiempopaq sumaq kawsaymantapas yachashaspankuqa (tupanachiy Lucas 24: 32).
Yuyarichiy: Diosta serviq cristianokuna Dioswan hukllachasqa kasqankuta ch’uya concienciawan mañakusqankutapas.
Kallpachay hukmanta “kusisqa Diospa ancha allin willakuyninkunaman hina ” kawsanankupaq.
Munakusqaykita rikuchiy
Chiriyapuq iñiqmasinchiskunaqa kallpachakunkun yanapaqtinchisqa, chaymanta huk ejemplota willay.
¿Yanapanmanchu chay yuyaychaykuna chiriyapuq iñiqmasinchiskunata?
Huk waynachan 12 watanpi kashaspa predicayta qallariran ichaqa 15 watanpin Diospa llaqtanmanta karunchakapuran.
Payqa tiempowanmi huk umalliq yanapasqanrayku kutimpuran, hinaspa kinsa chunka wata masña tukuy tiemponwan Diosta servishan.
Payqa, ¡anchatan chay umalliq yanapasqanmanta agradecekun!
17, 18.
¿Imaynatan tratananchis Diospa ovejanmanta t’aqakuqkunata yanapananchispaq?
Chay iñiqmasikunataqa munakusqanchisraykun yanapanchis kutimpunankupaq.
Jesusmi qatikuqninkunata niran: “Mosoq kamachikuytan churapuykichis: Qankunapura munanakuychis.
Imaynan ñoqapas munakuykichis, ahinata qankunapas munanakuychis.
Chhaynapin ñoqaq yachachisqaykuna kasqaykichista llapa yachanqaku qankuna munanakuqtiykichis ”, nispa.
Arí, cheqaq cristianokunaqa munakuq kasqanchiswanmi reqsichikunchis.
Chayraykun chiriyapuq iñiqmasinchiskunamanqa munakuyninchista rikuchinanchis.
Ichaqa paykunata yanapanapaqqa manan munakunallanchischu, ¿imakunatawanraqmi ruwananchis?
Paykunataqa khuyapayaspan sumaq sonqowan tratananchis ancha pacienciayoqtaq kananchispas.
Mayninpiqa pampachananchispaschá kanqa.
Apóstol Pablon qelqaran: “P’achawan hina p’achakuychis khuyapayakuq - kaywan, sumaq sonqo - kaywan, huch’uyyaykukuywan, llamp’u sonqo - kaywan, pacienciawan ima.
Qankunapura paciencianakuychis, pipas hukpa contranpi imatapas riman chayqa, pampachaykunakuychis.
Imaynan [...]
[Jehová Diospas, NM] pampacharqasunkichis, chay hinallataq qankunapas pampachaychis.
Chaykunamanta astawanqa munakuq sonqo kaychis, munakuymi tukuy imatapas sumaqta hukllaman tukuchin ”, nispa.
¿Imaraykun kallpachakunanchis Diospa chinkasqa ovejachankunata yanapananchispaq?
Qatimuq estudiopin yachasunchis imarayku wakin iñiqmasinchiskuna karunchakapuranku chaymanta, yachallasuntaq hukmanta Diospa llaqtanman kutimpuqkuna allin chaskisqa kanankumanta.
Kay pacha runakunaqa tukuy kawsasqanku tiempon kallpachakunku qhapaq kayta maskhanankupaq, ichaqa pachantinpi qhapaq kaykunamantapas huk runaq kawsayninmi aswan valorniyoqqa.
Chaytan Jesús rikuchiran chinkasqa ovejamanta rikch’anachiypi.
Ama hayk’aqpas chaytaqa qonqaychu, chayrayku kallpachakushallay Diospa chinkasqa ovejachankunata yanapanaykipaq.
¿Imanispan kutichiwaq?
• ¿Imatan michiq cristianokuna ruwananku Diospa ovejanmanta mayqenpas t’aqakuqtin?
• ¿Imaynatan llapallanchis yanapasunman Diospa llaqtanmanta karunchakapuq iñiqmasikunata?
• ¿Imaynatan tratananchis chiriyapuq iñiqmasinchiskunata Diospa llaqtanman kutimpunankupaq?
[13 paginapi foto]
Diospa llaqtanta michiq cristianokunaqa kallpachakunkun munakuywan Diospa chinkasqa ovejankunata yanapanankupaq
Yanapay usqhaylla kutimpunankupaq
“Señor, ¿pimantaq risaqku?
Qanpa rimasqaykikunaqa wiñay kawsay simikunan. ”
Jesuspa askha discipulonkuna ripuqtin, ¿imaynatan Pedro Jesuspa tapusqanman kutichiran?
HUK kutinmi Jesuspa askha discipulonkuna paymanta karunchakapuranku huknin yachachikuyninta mana chaskiyta munaspanku.
Hinan Jesusqa apostolninkunata niran: “¿Qankunapas kutipuytachu munankichis?
Chaymi Simón Pedroqa nirqan: ‘ Señor, ¿pimantaq risaqku?
Qanpa rimasqaykikunaqa wiñay kawsay simikunan ’ ”, nispa.
Arí, manan maymanpas riyta atinkumanchu karan, judío religionqa manañan ‘ wiñay kawsay simikunataqa ’ yachachiranchu.
Kunan tiempopas Hatun Babiloniaqa otaq pachantinpi kaq pantasqa religionkunaqa manan yachachinkuchu wiñay kawsayman apaq simikunataqa.
Chayrayku, sichus Diospa llaqtanmanta karunchakapuqkuna munankuraq Diosta kusichiyta chayqa, ‘ puñuymanta rikch’arinanku tiempoñan ’ hukmanta Diospa ovejankunaman huñukanpunankupaq.
¿Pikunallan huchallikuqkunata yanapayta atinkuman?
Jehová Diosqa anchatan interesakuran Israel llaqtapi chinkasqa ovejakunamanta (leeychis Ezequiel 34: 15, 16).
Diospa llaqtanpi umalliqkunapas yanapankun karunchakapuq cristianokunataqa.
Chayraykun paykunaqa mayninpi huk experienciayoq cristianota ninku chiriyapuq iñiqmasinchiswan huk qelqata estudianankupaq.
Ichaqa, ¿imatan yanapaq cristiano ruwanan chay iñiqmasinchis hatun huchaman urmasqanmanta willaqtin?
Paylla yanapananmantaqa umalliqkunaman willananpaqmi kallpachanan, mana willaqtinqa pay kikinmi umalliqkunaman willanan, paykunallan hatun huchaman urmaqkunataqa yanapayta atinkuman (Lev.
5: 1; Gál.
6: 1).
Jesuspa willasqan rikch’anachiypi, ¿imaynatan michiq sientekuran chinkasqa ovejanta taripuspa?
Ñawpaq estudiopi rimasqanchis hina, Jesusmi huk rikch’anachiypi willaran 100 ovejayoq runamanta.
Huk ovejan chinkaruqtinmi 99 ovejankunata saqeyuspa maskhayta qallariran tariramuspantaq anchata kusikuran.
Kaqllatataqmi ñoqanchispas kusikunchis mayqen chiriyapuq iñiqmasinchispas kutimpuqtinqa.
Yaqapaschá kutimpuran umalliqkunaq huk iñiqmasinchiskunapas visitasqankurayku, paykunaqa anchatan munaranku hukmanta Diospa yanapasqan, pakaykusqan bendecisqan ima kananta (Deu.
33: 27; Sal. 91: 14; Pro. 10: 22).
Sichus huk chiriyapuq iñiqmasinchista visitanayki kanman chayqa, ¿imaynatan yanapawaq Diospa llaqtanman kutimpunanpaq?
¿Imatan yachanchis Gálatas 6: 2, 5 textoq nisqanmanta?
Chiriyapuq iñiqmasinchiskunataqa kallpachasunmanmi Jehová Dios ovejankunata anchata munakusqanta yuyarichispa, kaytan nisunman: “Diosqa manan hayk’aqpas mana atisqanchistaqa mañawasunmanchu, aswanpas payqa munan Biblia estudiananchista, huñunakuykunaman rinanchista, Reinomanta predicananchista iman ”, nispa.
Yaqapaschá Gálatas 6: 2, 5 textota leespa niwaq: “Cristianokunaqa yanapanakusunmanmi sasachakuypi tarikuspanchis, ichaqa Jehová Dios serviyninchispiqa ‘ sapankanchismi ruwananchista hunt’ananchis ’, manan pipas rantinchistaqa Diosta servinmanchu ”, nispa.
¿‘ Kay kawsaypa llakichikuyninkunawanchu ’ ñit’ichikuranku?
5, 6. a) ¿Imaraykun tukuy yuyaywan uyarina chiriyapuq iñiqmasikunata?
b) ¿Imaynatan chiriyapuq iñiqmasita reparachiwaq karunchakusqan mana allinninpaq kasqanta?
Sichus chiriyapuq iñiqmasinchis sonqonta kicharispa willakuyta munanman chayqa, umalliqpas otaq mayqen yanapaq iñiqmasinchispas tukuy yuyaywanmi uyarinan, chhaynapin yachanqa imayna yanapayta.
Yaqapaschá umalliq kaspa visitawaq huk casado warmi qharita, paykunaqa “kay kawsaypa llakichikuyninwan ” ñit’ichikuspan unayña huñunakuykunaman mana hampunkuchu.
Yaqapaschá mana qolqeyoq tarikuspanku otaq familiankuta atiendespanku pisi - pisimanta chiriyapuranku.
Sichus ninkuman: Imaymana ruwanayoq kasqaykuraykun samariyta munayku nispa chayqa, kaytapaschá niwaq: “Manan karunchakuspachu chaytaqa allichawaqchis, Biblian nin: ‘ Hukkunamanta t’aqakuqqa munaynillantan maskhan ’ ”, nispa (Proverbios 18: 1, NM).
Tapuwaqmi: ¿Aswan kusisqachu kawsashankichis manaña huñunakuykunaman risqaykichismantapacha?
¿Aswan allintachu familiapi kawsashankichis?
Imaynan ñawpaq Diosman hap’ipakuspa kusisqa kawsarankichis, ¿chhaynatachu kunanpas sientekunkichis? nispa (Neh.
8: 10).
Chay tapuykunan paykunataqa yanapanman Diospa llaqtanmanta karunchakapusqankumantapacha iñiyninkupi chiriyapusqankuta reparanankupaq manañataq kusisqachu kawsasqankutapas.
Chaymantapas reparankumanmi manaña ñawpaqpi hinachu allin willakuykunata predicaspa kusisqa sientekusqankuta.
Chhayna kaqtinqa, ¿imatan ruwankuman?
¿Imatan yuyaychasunman Diospa llaqtanman kutimpuyta munaqkunaman?
Jesusmi niran: “Cuidakuychis qankuna kikiykichista, paqtataq sonqoykichis rumiyanman viciokunawan, machaywan, kay kawsaypa llakichikuyninwan [...].
Chay hinaqa, tuta - p’unchay Diosmanta mañakuspa rikch’ashaychis, tukuy chay hamuqkunamanta ayqenaykichispaq ”, nispa.
Diospa llaqtanman kutimpuspa hukmanta kusisqa kawsayta munaqkunamanqa yuyaychasunmanmi Diospa yanapayninta santo espirituntawan mañakunankupaq, kallpachasunmantaq mañakusqankuman hina kawsanankupaq.
¿Pipas phiñachiqtinchu misk’aranku?
8, 9.
¿Imaynatan huk umalliq yanapanman imawanpas misk’asqanrayku karunchakapuqta?
Huchayoq runa kasqanchisraykun mayninpiqa phiñachinakusunman, wakin cristianokunaqa chayraykun karunchakapuranku.
Wakinqa misk’anku allin experienciayoq iñiqmasinchis Bibliaq wakin yachachikuyninkunata p’akiqtinmi.
Sichus huk umalliq visitan chay hawa karunchakapuq iñiqmasinchisman chayqa, ninmanpaschá: “Diosqa manan pitapas misk’achinchu chayrayku Diosmanta llaqtanmantawan t’aqakuyqa manan allinchu kanman.
‘ Kay pachantin Juezqa ’ allintan yachan imapas sucedesqantaqa mana chanin ruwaykunataqa payñan allichanqa, chayrayku ¿manachu payta servishallasunman? (Gén. 18: 25; Col.
3: 23 - 25.) Pipas misk’akuspa wikch’ukunman chayqa, usqhayllan sayarinman riki ”, nispa.
Umalliqqa nillanmantaqmi: “Wakin cristianokunaqa tiempowanñan cuentata qokuranku imamantachus misk’asqanku allichay atiylla kasqanta ”, nispa.
Chaymantapas yaqapaschá imamantachus misk’asqankuqa chinkapunña.
Wakinmi ichaqa phiñakunku mana allin ruwasqankumanta anyasqa kaqtinku.
Chhayna kaqtinqa, Diosmanta mañakusqanku yuyaymanasqanku iman yanapanman umalliqkunaq anyasqan allinninkupaq kasqanta entiendenankupaq, manataq chayraykuchu sintikunanku kasqantapas (Sal.
119: 165; Heb.
12: 5 - 13).
¿Manachu huk yachachikuyta chaskiyta munaranku?
10, 11.
¿Imaynatan yanapawaq Bibliamanta huknin yachachikuyta mana chaskiy munaqta?
Wakinqa Diospa ovejanmanta t’aqakapuranku Bibliamanta huk yachachikuyta mana allinpaq qhawarispanku.
Ñawpaq tiempopi Egipto nacionmanta Diospa kacharichisqan Israel runakunaqa paykunarayku Diospa imaymana ruwasqanta qonqaspan manaña “paypa yuyaychayninta chaskirqankuchu ” (Sal. 106: 13).
Yaqapaschá chay iñiqmasinchistaqa yuyarichisunman “allin yuyayniyoq hunt’aq kamachi ” Diosman achhuykunanchispaq mikhuna qowasqanchismanta, paytaqa yanapanman.
Paypas chay alimentoraykun Bibliamanta cheqaq kaytaqa yacharan.
Chhaynaqa, ¿manachu allin kanman cheqaq ñanman kitimpunan?
Chiriyapuq iñiqmasita yanapashaq umalliqqa willanmanmi Jesuspa wakin qatikuqninkuna huknin yachachikuyninta mana chaskiyta munaspanku paymanta karunchakapusqankuta.
Jesusmanta, hunt’aq qatikuqninkunamantawan karunchakuspaqa manañan Diosmanta yachayta munarankuchu manañataq kusikuytapas tarirankuchu.
¿Kunan tiempori? Diospa llaqtanmanta t’aqakuqkuna, ¿tarirankuchu wak ladopi Bibliamanta ancha allin yachachikuyta?
Manan, Bibliamantaqa manan maypipas cheqaqta yachachinkumanchu.
¿Hatun huchamanchu urmaranku?
12, 13.
¿Imaynatan yanapawaq hatun huchaman urmaykusqanmanta chiriyapuq iñiqmasita?
Wakin cristianokunaqa hatun huchaman urmaykusqankuraykun manaña predicaq lloqsirankuchu manañataq huñunakuykunamanpas rirankuchu.
Chayraykun paykunaqa manchakunku kutimpuspa huchankumanta willakuqtinku Diospa llaqtanmanta wikch’usqa kanankuta.
Ichaqa sichus huchallikusqankumanta khuyayta sonqonkuta nanachikunku manañataq ima huchapipas kawsashankuchu chayqa, manan wikch’usqachu kanqaku.
Aswanpas kutimpuqtinkuqa allin chaskisqan kanqaku umalliqkunapas yanapanqakun hukmanta Dioswan allinpi kanankupaq.
Sichus umalliqkuna nisunkikuman huk chiriyapuq iñiqmasinchista visitanaykipaq chayqa, ¿imatan ruwawaq chay iñiqmasinchis huchallikusqanmanta willasuqtiyki?
Naqha nisqanchis hina, manan qanchu yanapanayki.
Aswanpas kallpachawaqmi umalliqkunaman willakunanpaq.
Sichus willayta mana munanmanchu chayqa, Bibliaq kamachisqanman hinan ruwanayki (leeychis Levítico 5: 1).
Chayta ruwaspan rikuchinki Diospa sutin, llaqtanpas ch’uya kanan qanpaq ancha importante kasqanta.
Yaqapaschá paykunaqa Bibliawan ayanqaku mana allin ruwasqanmanta, ichaqa munakuywanmi ruwanqaku.
Sichus chay iñiqmasinchis Dios contra huchallikusqanta reqsikun khuyayta sonqonta nanachikuspataq manaña huchallikunchu chayqa, umalliqkunaq yanapaynintan chaskinqa Diospas pampachaykunqan (Isa.
1: 18; 55: 7; Sant.
5: 13 - 16).
Chinkasqa churiq kutimpusqan
Chinkasqa churimanta rikch’anachiyta willay.
Chiriyapuq iñiqmasita yanapaspaqa Lucas 15: 11 - 24 textopi kaq rikch’anachiymantan rimasunman, chaypin Jesús willaran chinkasqa churimanta.
Jesuspa nisqan hina, kay waynaqa herencianta chaskispan lliwta tukuran mana allinta kawsaspa.
Tiempowanmi ichaqa manaña kusisqachu karan imayna kawsasqanwan.
Chaymi llakipi, yarqaypi tarikuspa yuyaykuran wasinta kutipunanpaq.
Karullapiraq kashaqtintaqmi taytanqa payta rikuspa anchata kusikuran, hinaspan mayta khuyapayaspa phawariran abrazaykuspataq much’aykuran.
Kay rikch’anachiyqa anchatan kallpachanman chiriyapuq cristianota Diospa llaqtanman kutimpunanpaq.
Kay pachaqa tukukapunqañataq chayqa usqhayllan kutimpunanku.
¿Imaraykun Diospa llaqtanmanta wakin cristianokuna karunchakapunku?
Diospa llaqtanpiqa manan rikch’anachiypi chinkasqa churi hinachu ripunku, aswanpas yaqa llapallankun pisi - pisimanta karunchakapunku imaynan huk botepas qocha patamanta pisi - pisimanta ukhuman karunchakun hinata.
Naqha yachasqanchis hina wakinqa kay kawsaypa llakichikuyninkunawan ñit’ichikuspan mana reparakuspalla Diosmanta karunchakapunku.
Wakintaq misk’anku huk iñiqmasinchispa mana allin ruwasqanta rikuspa otaq Bibliamanta ima yachachikuytapas mana chaskiyta munaspa.
Hukkunataq manaña hampunkuchu ima hatun huchamanpas urmaykuspanku.
Imaraykuña karunchakapuranku chaypas, sichus iskaynin estudiopi yachasqanchisman hina paykunata yanapasun chayqa, manaraq kay millay pacha tukukapushaqtinmi kutimpunqaku.
¡Waway, allinmi wasinchisman kutimpusqayki!
16 - 18. a) ¿Imaynatan huk umalliq yanaparan askha wataña karunchakapuq iñiqmasinchista?
b) ¿Imanaqtinmi chay iñiqmasinchis karunchakapusqa? ¿Iman kallpachasqa kutimpunanpaq?
Huk umalliqmi nin: “Ñoqaykuqa llapallaykun kallpachakuyku chiriyapuq iñiqkunata watukunaykupaq.
Yuyashanin huk yachachisqay iñiqmasinchismanta, paymi iskay chunka phisqayoq wataña Diospa llaqtanmanta karunchakapuran.
Payqa imaymana sasachakuykunapin tarikusharan, chaymi nirani imaynatas Bibliapi yachachikuykuna yanapanman chayta.
Pisi tiempollamantan huñunakuykunaman hamuyta qallariran hukmantan Bibliatapas estudiayta munaran, chaytaqa ruwaran Diospa llaqtanman kutimpuyta munaspan ”, nispa.
¿Imanaqtinmi chay iñiqmasinchis karunchakapusqa?
Paymi willakun: “Pisi - pisimanta kay pachapi imaymana ruwaykunawan chhaqrukusqayraykun Diosmanta karunchakapurani.
Tiempowanqa manañan Bibliata estudiaranichu, manañan huñunakuymanpas predicaqpas riranichu.
Karunchakapuspayñan cuentata qokurani manaña Diospa llaqtanpichu kashasqayta.
Ichaqa umalliq ñoqapi interesakuspa sonqomanta yuyaychawaqtinmi kutimpuyta munarani ”, nispa.
Kay iñiqmasinchispa sasachakuyninkunaqa Bibliata estudiaqtinmi pisiyayta qallariran.
Paymi nin: “Repararanin Diospa munakuynin, llaqtanpa yanapayninpas faltawasqanta ”, nispa.
¿Imaynatan chay iñiqmasinchista chaskiranku?
Paymi nin: “Jesuspa willasqan rikch’anachiypi chinkasqa churi hinan sientekurani.
Chay kutipusqay t’aqapin huk kuraq hermana kinsa chunka wataña Jehová Diosta servisharan kunankamapas servishallanmi, paymi niwaran: ‘ ¡Waway, allinmi wasinchisman kutimpusqayki! ’ nispa.
Chay niwasqanmi sonqoyman chayaran.
Arí, chaypin wasiypas familiaypas kasharan.
Anchatapunin agradecekuni chay umalliqta llapa iñiqmasikunatapas ñoqapi interesakuspa munakuywan tratawasqankumanta pacienciawan yanapawasqankumantapas.
Jehová Diosta, runakunatapas munakusqankun kallpachawaran Diospa ovejankunaman kutipunaypaq ”, nispa.
Kallpachay usqhaylla kutimpunankupaq
19, 20. a) ¿Imaynatan chiriyapuq iñiqmasinchiskunata kallpachawaq usqhaylla kutimpunankupaq?
b) ¿Imaynatan entiendechiwaq Diosqa mana hayk’aqpas mana atisqanchistaqa mañawasqanchista?
Tukukuy p’unchaykunapin tiyashanchis, kay millay pachaqa pisi tiempollamantan tukukapunqaña.
Chayrayku chiriyapuq iñiqmasinchiskunata kallpachay tiempota mana usuchispa huñunakuykunaman hamuyta qallarinankupaq.
Kayta niy: Satanasqa tukuy atisqantan ruwashan Diosmanta t’aqanasuykipaq, payqa Diosmanta t’aqakuqtiyki manaña askha sasachakuyniykikuna kananpi creenaykitan munan.
Ichaqa Jesuspa hunt’aq qatikuqnin kaspallan imaymana sasachakuykunamantaqa samarisunman, nispa (leeychis Mateo 11: 28 - 30).
Yuyarichillaytaq Diosqa mana hayk’aqpas mana atinanchistaqa mañawasqanchista.
Wakin runakuna chay ruwasqanmanta mana allinta rimaqtinkun niran: “Ama payta hark’aychischu [...].
Kay warmiqa ima atisqantan ruwan ”, nispa.
Huk kutipitaq huk wakcha viudata hatuncharan pisi qolqellata contribución cajaman churasqanmanta, paypas atisqallantan churasqa.
Ñoqanchisqa yaqa llapallanchismi atinchis huñunakuykunaman riyta, predicacionman lloqsiytapas.
Diospa yanapayninwanqa askha chiriyapuq iñiqmasinchiskunapas atinqakun chay ruwayta.
21, 22.
¿Imamantan mana iskayanankuchu Diospa llaqtanman kutimpuqkuna?
Sichus chiriyapuq iñiqmasinchis manchakunman hukmanta iñiqmasinchiskunawan tupayta chayqa, rikch’anachiypi chinkasqa churimantan yuyarichiwaq, payqa ancha allin chaskisqan karan wasinman kutipuqtinqa.
Kaq kusikuyllawantaqmi chaskisunchis mayqen iñiqmasinchispas Diospa llaqtanman kutimpuqtinqa.
Jehová Diosman kutirikuqkunaqa sumaq chaskisqan kanqaku (Lam.
3: 40).
Diosta servisqanku tiempopiqa ancha kusisqachá kawsaranku.
Sichus hukmanta Diosta servinqaku chayqa, ancha askha bendicionkunatan chaskinqaku.
¿Imaynatan kutichiwaq?
¿Imaynatan yanapawaq...
•... imawanpas misk’asqanrayku karunchakapuq iñiqmasita?
•... Bibliamanta ima yachachikuytapas mana chaskiyta munaspa Diospa ovejanmanta t’aqakapuqta?
•... manchakuspa mana kutimpuyta munaq iñiqmasinchista?
[16 paginapi foto]
Chiriyapuq iñiqmasinchis willakuqtinqa tukuy yuyaywan uyariy
[18 paginapi dibujo]
Chinkasqa churimanta rikch’anachiypi Jesuspa willasqanqa kallpachanmanmi wakin iñiqmasinchiskunata Diospa llaqtanman kutimpunankupaq.
Jehová Dios hina qhawarisun hampichikuyta
“Señor Diosniykitan munakunki [...] tukuy yuyayniykiwan, tukuy kallpaykiwan ima. ”
¿Imatan Dios munaran qallariymantapacha runakunapaq?
ADÁN Evata Jehová Dios kamaspaqa manan onqonankupaqchu nitaq wañunankupaqchu kamaran.
Paykunaqa Edén huertapin tiyananku karan, chaytan cuidananku karan chaypitaq llank’anankupas karan, ichaqa wiñaypaqmi manan 70 otaq 80 watallatachu (Gén. 2: 8, 15; Sal.
90: 10). Sichus Diospaq hunt’aq kaspa kamachisqanta kasukunkuman karan chayqa, manan hayk’aqpas onqonkumanchu nitaq wañunkumanchu karan.
2, 3. a) ¿Imaynatan Eclesiastés libro rikch’anachin yuyaqman tukupuq runakunata?
b) ¿Pin huchayoq wañunanchispaq, pin tukuchinqa?
Eclesiastés libropin 12 capitulopi willakushan yuyaqman tukupuq runakuna ‘ sasa p’unchaykunapi ’ tarikusqankuta (leeychis Eclesiastés 12: 1 - 7).
Yuraq chukchankutan rikch’anachin almendroq yuraq t’ikanwan.
Chakinkutan rikch’anachin ‘ kallpasapa ’ runakunawan, chaykunan kunanqa k’umuykapuspa khatatatan.
Sayk’usqa ñawinkutan rikch’anachin ‘ ventananta qhawamuq ’ warmikunawan, paykunan k’anchayta rikuyta munanku ichaqa ayphatan rikunku.
Kirunku pisiyapuqtinmi ‘ kutaqkunapas sayapun ’.
Diosqa manan hayk’aqpas munaranchu runakunaq chakin khatatananta, ñawin ayphayananta, kirunku urmanantapas.
Adanpa huchallikusqanrayku wañusqanchisqa ‘ Saqraq ruwasqanmi ’ chaytan Diospa Churin tukuchinqa kay Hallp’ata kamachimuspa.
Apóstol Juanmi qelqaran: “Diospa Churinqa hamurqan saqraq ruwasqankunata thuninanpaqpunin ”, nispa.
Lliwpas qhali kawsaytan munanchis
¿Imaraykun Diosta serviqkuna cuidakunchis qhalilla kawsananchispaq, ichaqa imatan mana qonqananchischu?
Jehová Diospa testigonkunapas huk runakuna hinan onqonchis yuyaq kaspapas imaymana nanaykunawan muchunchis.
Chayraykun cuidakunchis qhalilla kawsananchispaq, chay ruwasqanchisqa allinmi, ¿imarayku?
Diostan tukuy kallpanchiswan serviyta munanchis.
Ichaqa qhalilla kawsaytaña munanchis chaypas, kaytan yuyarinanchis: manan imatapas ruwayta atisunmanchu mana onqonanchispaq, mana usqhaylla yuyaqman tukupunanchispaqpas.
¿Pikunan ñawpaq tiempopi onqoywan muchuranku, imatan chaymanta yachanchis?
Ñawpaq tiempopi Diosta hunt’aq sonqowan serviqkunapas sinchitan muchuranku onqoyninkuwan.
Hukninmi karan Epafrodito.
Apóstol Pabloq puriqmasin Timoteotapas sapa kutillanmi wiksan nanaq, chayraykun Pablo yuyaycharan huk chhikan vinota ukyananpaq.
Apóstol Pabloq cuerponpipas ‘ khiska t’ipasqa hina nanaymi ’ karan, yaqapaschá ñawinmanta mana allinchu karan otaq huk onqoyniyoqpas karan, hinaspa mana chaypaq hampi karanchu.
Chaymi sapa kutilla Diosta rogakuq cuerponmanta chay khiskata horqonanpaq (leeychis 2 Corintios 12: 8 - 10).
Diosqa manan onqoyninmanta qhaliyachiranchu aswanpas kallpatan qoran aguantananpaq.
Arí, Diosqa atiynintan rikuchisharan Pablota kallpachaspa.
Pablota Dios yanapasqanmantaqa askhatan yachasunman.
Ama nishutaqa llakikuychu
6, 7.
¿Imaraykun mana sinchitachu llakikunanchis qhalilla kananchismanta?
Jehová Diospa testigonkunaqa ima onqoyniyoqpas kaspaqa hampichikunchismi medicokunawan, paykunaq nisqankuman hinataq ruwanchis qhaliyapunanchispaq, anchatan agradecekunchis medicokunaq yanapaynintaqa.
revistapipas lloqsimullanmi imaymana onqoykunamanta willakuykuna, ichaqa manan ninchu ima tratamientowan hampichikunanchista.
Yachasqanchispas hina kay tiempopiqa onqonchismi imallamantapas, chayraykun mana allinchu kanman qhalilla kawsanapaq nishuta llakikuyqa.
Ñoqanchisqa manan kay pacha runakuna hinachu hampichikuytaqa qhawarinanchis, paykunaqa hamuq tiempopaq Diospa promesanpin mana iñinkuchu chaymi kunanllanpaq kawsanku.
Chayraykun tukuy atisqankuta ruwankuman ima tarisqanku tratamientowanpas hampichikunankupaq.
Ñoqanchismi ichaqa mana hayk’aqpas kay tiempopi kawsananchisraykuqa tukuy imawanpas hampichikusunmanchu sichus Dioswan allinpi kayninchis peligropi kashanman chayqa, ¿imarayku?
Diospaq hunt’aq kaspaqa ‘ cheqaq kawsaymanmi hap’ipakusun ’, arí, hamuq tiempopi Diospa prometewasqanchis mosoq pachapin wiñaypaq kawsasun.
Chaymantapas, qhalilla kananchismanta sinchita llakikusunman chayqa ñoqallanchispiñan yuyaykusunman, hinaspa huk ruwayninchiskunatapas qonqapusunman, chayqa manan allinninchispaqchu kanman.
Chayraykun apóstol Pablo Filipenses t’aqapi kaq cristianokunata yuyaycharan: “Ama pipas pay kikinpa allinnillantaqa maskhachunchu, aswanpas hukkunaq allinnintapas maskhallachuntaq ”, nispa.
Qhalilla kananchispaq llakikuyqa allinmi, ichaqa iñiqmasinchiskunapi ‘ allin willakuykunata ’ predicasqanchis runakunapipas anchata interesakusqanchismi yanapawasun mana sinchita llakikunanchispaq.
¿Imamanmi urmasunman qhalilla kawsananchismanta sinchita llakikuspa?
Sinchita llakikuspaqa manañan Diostapas hunt’aq sonqowanchu servisunman.
Chaymantapas yaqapaschá yuyaykusqanchisman hina hukkunata nisunman imayna hampichikunankuta, imata mikhunankupaq otaq ima vitaminakunata ukyanankutapas.
Chayraykun allinta yuyaykunanchis apóstol Pabloq nisqanpi, kaytan niwanchis: “Aswan allin kaqtapuni akllakuychis, Cristoq hamunan p’unchaypi ch’uya sonqoyoq mana huchachana kanaykichispaq hinaspa ama pitapas misk’achiychischu ”, nispa.
¿Ima ruwaytaq aswan allinri?
¿Imatan ruwashanku aswan allin kaqta akllakuqkuna? ¿Imaraykun chay ruwasqanku ancha allin?
Kay tiempopi aswan allinkaqta akllakuqkunaqa tukuy sonqonchiswanmi runakunata yanapashanchis Diosman achhuykunankupaq.
Arí, allin willakuykunata willaspan runakunaman Bibliamanta yachachinchis, chay ruwasqanchisqa allinninchispaqmi hinallataq yachachisqanchiskunapaqpas (Pro.
17: 22; 1 Tim. 4: 15, 16).
Mayninpiqa Qhawaq, ¡Despertad!
revistakunapin willakun imaynas wakin iñiqmasinchiskuna sinchi onqosqa kashaspapas mana pisipasqankumanta.
Mana nishuta onqoynillankupi yuyaykunankupaqmi runakunata yachachinku Jehová Diosmanta, sumaq promesankunamantawan.
¿Imaraykun allintapuni akllananchis ima tratamientowanchus hampichikusun chayta?
Mayqen cristianopas onqonman chayqa, pay kikinmi akllakunan ima tratamientowanpas hampichikuyta; Bibliaq nisqan hina, sapankan chay ruwaytaqa hunt’ananchis.
Ichaqa kaytan yuyarinanchis: Diosqa interesakunmi ima tratamientotachus akllakunchis hampichikunanchispaq chaypi.
Imaynan Bibliaq kamachisqanta kasukuspa mana yawarta churachikunchischu, chhaynallatataqmi mana ima tratamientowanpas hampichikunanchischu sichus Jehová Dioswan allinpi kayninchis peligropi kashanman chayqa.
Onqoyninchismanta hampichikunapaqqa kanmanmi Diospa mana allin qhawarisqan tratamientokuna.
Jehová Diosmanta t’aqakuq Israel runakunaqa ‘ layqaqkunamanmi ’ riqku, Diosmi ichaqa mana allinpaqchu chay ruwasqankuta qhawariran.
Chaymi paykunata niran: “Amaña apamuwaychischu mana serviq ofrendakunata.
Incienso q’osñitapas manan munanichu.
Mosoq killa fiestaykichispas, samana p’unchay huñukuyniykichispas, wak fiestaykichiskunapas millaymi, manan muchuyta atiniñachu layqaqkunaman risqaykichistapas ”, nispa (Isa.
1: 13, NM). Sichus onqospanchis Diospa mana allin qhawarisqan tratamientokunata maskhasunman chayqa manan mañakusqanchista uyarinmanchu paywan allinpi kasqanchistapas peligropin churasunman, manapunichá hayk’aqpas chaytaqa munasunmanchu (Lam.
3: 44).
Allin yuyaywanpuni akllasun
11, 12.
¿Imaraykun allin yuyaywan akllananchis hampichikunanchispaq tratamientota?
Manan suyasunmanchu Dios milagrota ruwaspa qhaliyachiwananchista ichaqa mañakusunmanmi yachayta qowananchispaq, chhaynapi allin tratamientota akllaspa hampichikunanchispaq.
Chaypaqqa Bibliaq nisqanman hinan decidinanchis.
Sinchi onqosqa kaspaqa askha doctorkunatan tapukusunman, Proverbios 15: 22 nin: “Yuyaychaq mana kaqtinqa, imachus yuyaykusqakunan qollupun, askha yuyaychaqkuna kaqtinmi ichaqa yuyaykusqakunaqa hunt’akun ”, nispa.
Apóstol Pablopas iñiqmasinkunatan niran: ‘ Allin yuyaywan purispa, chaninta kawsaspa, Diosta manchakuspa kay pachapi kawsaychis ’, nispa.
Kay tiempopipas askha runakunan tarikunku Jesuspa tiemponpi onqosqa warmi hina.
Marcos 5: 25, 26 textopin nin: “Huk warmi karqan, chunka iskayniyoq wataña yawar apaywan onqoshaq.
Paymi askha hampiqkunawan hampichikuspa sinchita ñak’arisqa, lliw kaqnintapas tukukapusqa, manataq imapas qhaliyachisqañachu, aswanmi astawan mana allin kapusqa ”, nispa.
Kunan tiempopipas wakin cristianokunaqa chay warmi hina sinchi llakisqa tarikuspankun Diospa kamachikuyninkunata mana kasukuspa onqoyninkuta tratachikuranku.
13, 14. a) ¿Imaynatan Satanás onqosqa kaqtinchis hunt’aq sonqo kayninchista waqllichinman?
b) ¿Imaraykun karunchakunanchis imapas layqaqkunaq ruwananwan tupaqmanta?
Satanasqa tukuy imaymanatan ruwan cristianokunaq hunt’aq sonqo kayninta waqllichinanpaq chhaynapi Diosta mana yupaychanankupaq.
Mayninpiqa qhelli hucha ruwaywan qhapaqkaykuna maskhaywanmi pantachin, mayninpitaq espiritismowan tupaq mana allin tratamientokunata mast’arin chaykunawan hampichikunankupaq.
Sapa kutillataq Jehová Diosmanta mañakunchis “mana allinkaqmanta ” ‘ tukuy mana allin ruwaykunamantawan ’ qespichiwananchispaq chayqa, manan imaña kaqtinpas layqaqkunamanqa rinanchischu, mana chayqa Saqraq makinmanmi urmaykusunman.
Jehová Diosmi Israel runakunata kamachiran ama watuqta, suerte qhawaqtapas maskhanankupaq (Deu.
18: 10 - 12).
Apóstol Pablon ‘ layqa ’ ruwaykunamanta rimaspa niran: ‘ Runaq millay munasqan ruwaykuna ’, nispa.
Bibliaq nisqan hina, ‘ layqaqkunaqa ’ otaq espiritistakunaqa manan mosoq pachamanqa haykunqakuchu.
Llapa chay ruwaykunawan tupaqtaqa cheqnikunmi Jehová Diosqa.
Lliw runa yachachun ‘ allin yuyaywan kawsasqanchista ’
15, 16. a) Ima tratamientotapas akllaspa, ¿imaraykun cuidakunanchis Diospa kamachikuyninkunata mana p’akinapaq?
b) ¿Imatan qallariy siglopi cristianokunaman Umalliq T’aqa kamachiran?
Chhaynaqa, sichus huk tratamientomanta iskayashanchis chayqa manan chaywan hampichikunanchischu.
Mayninpiqa manapaschá allintachu sut’inchayta atisunman huk tratamiento imayna kasqanta ichaqa manan chayraykuchu nisunman espiritismowanmi tupan nispaqa.
Chayraykun Bibliaq nisqanman hina allin yuyaywan ima tratamientotapas akllananchis chhaynapi hampichikuyta Jehová Dios hina qhawarinapaq.
Proverbios qelqan 3 capitulopi kayta niwanchis: “Tukuy sonqoykiwan Señor Diosman hap’ipakuy, amataq qan kikiykiq yuyayniykimanqa k’askakuychu.
Tukuy ruwasqaykikunapi Señor Diosta yuyariy, paymi cheqan ñanninta pusasunki.
[...] allin reparayta allin yuyaykukuyta waqaychay, ama chaykunataqa qonqapuychu, allintan kawsachisunki ”, nispa (Pro.
3: 5, 6, 21, 22).
Chhaynaqa, onqosqanchismanta hampichikuspaqa cuidakunanchismi Diospa kamachikuyninkunata mana p’akinanchispaq, mana chayqa paypa mana allin qhawarisqanmi kasunman.
Arí, hampichikuspapas otaq imataña ruwaspapas kasukunanchismi Bibliaq nisqanta. Chhaynapin lliw runakuna yachanqaku ‘ allin yuyaywan kawsasqanchista ’.
Ñawpaq siglomanta Umalliq T’aqan llapa cristianokunaman huk cartata apachiran, chaypin paykunata kamachiran yawarta ama churachikunankupaq ama mikhunakupaqpas, ídolo yupaychaykunawan ama chhaqrukunankupaq, qhelli hucha ruwaykunamanta karunchakunankupaq ima.
Chaykunata kamachisqanku qhepamanmi niran: ‘ Chaykunamantachus cuidakunkichis chayqa allintan ruwankichis. Allillanpunin kashankichis ’, nispa.
¿Imaynapin allillanpuni kankuman?
Kunan qhali kawsanchis hamuq tiempopitaq manaña onqosunchu
¿Imaynatan Bibliaq nisqanta kasukuy yanapawanchis qhali kawsananchispaq?
Sapankanchismi tapukunanchis: ¿Anchatachu valorani qhelli huchapi kawsaymanta yawar churachikuymantawan Bibliaq kamachisqanta kasukuspa qhali kawsasqayta?
Chaymantapas valorananchismi cuerponchismanta yuyayninchismantapas ‘ tukuy qhelli kaqmanta ch’uyanchakuspa ’ kunan qhali kawsashasqanchista.
Limpio kaymanta Bibliaq nisqanta kasukuypas yanapawanchismi manaña imaymana onqoykuna hap’iwananchispaq.
Chaymantapas cigarrota mana pitasqanchisrayku mana drogakusqanchisrayku iman qhali kawsanchis, mana chayqa onqosunmanmi manataqmi Jehová Dioswanpas allinpichu kasunman.
Chaymantapas, ¿agradecekunchischu mana sinchi mikhuq, machaq kasqanchisrayku qhali kawsasqanchista?
(Leeychis Proverbios 23: 20; Tito 2: 2, 3.)
Samarikuyña ejercicio ruwayña qhali kawsananchispaq yanapawanchis chaypas, Bibliaq nisqanta kasukuspan qhalillaqa kawsanchis Dioswanpas allinpi kanchis.
a) ¿Iman ñoqanchispaq aswan importante kanan? b) ¿Iman hamuq tiempopi sucedenqa onqoywan?
Ichaqa Jehová Dioswan allinpi kasqanchista cuidaymi aswan importanteqa. Diosmi ‘ kunan kawsaytaqa ’ qowanchis Paymi hamuq tiempopaq prometewasqanchis ‘ kawsaytapas ’ qowasun.
Chay prometewasqanchis mosoq pachapiqa manañan imamantapas onqosunchu Dioswanpas allinpin kasunchis, chayqa hunt’akunqa Jesuspa wañusqanwan huchanchismanta pampachasqa kasqanchisrayku.
Jesucriston ‘ kawsay unu pukyukunaman ’ pusawasun Diostaq ñawinchismanta lliw weqenchista pichanqa.
Chhaynapin rikusun kay profeciaq hunt’akusqanta: “Manan mayqellanpas: ‘ Onqosqan kani ’, ninqachu ” (Isa.
33: 24).
¿Imapin confiasunman onqosqa kaspa?
Jehová Diosqa pisi tiempollamantan llapa onqoykunata chinkachinqa wañuypas manañan kanqachu.
Chaykamaqa tukuy sonqowanmi Jehová Diospi confiasunman ima nanaypipas tarikuqtinchis yanapawananchispi, payqa sapankanchistan cuidawashanchis.
Chhaynaqa onqoyninchismanta tratachikuspaqa kasukusunpuni Diospa Simin Qelqaq nisqanta.
2003 wata 1 septiembre La Atalayapin 17 paginaq recuadronpi willakushan mayqen revistanchiskunapis lloqsimuran onqoyniyoq iñiqmasinchiskunaq experiencian chayta.
• ¿Pin huchayoq onqonanchispaq, pin chinkachinqa?
• Qhalilla kawsananchismantaña llakikunchis chaypas, ¿imatan mana ruwananchischu?
• ¿Imaraykun allin yuyaywan akllananchis hampichikunanchispaq tratamientota?
• ¿Imaynatan Bibliaq kamachikuyninkunata kasukuy yanapawanchis qhalilla kawsananchispaq? [21 paginapi dibujo]
[23 paginapi foto]
Cristianokunaqa onqonkuña chaypas kusikuywanmi Diostaqa servinku
Jesús hina ‘ Saqraq contranpi qaqata sayaychis ’
‘ Saqraq contranpi qaqata sayaychis, chaymi payqa qayllaykichismanta ayqekapunqa. ’
¿Imatan Jesús yacharanña manaraq kay Hallp’aman hamushaspa?
JESUCRISTOQA allintan yacharan kay Hallp’aman hamuqtin Saqra pay contra hatarinanta.
Yachallarantaqmi Edén huertapi Saqraman Diospa kay nisqanta: “Qantawan warmitawanmi [hanaq pachapi Diospa llaqtan] cheqninachisqaykichis, mirayniykitawanpas paypa miraynintawanpas, mirayninmi [Jesucristo] umaykipi t’ustusunki, qantaq talonninpi kaninki ” (Gén. 3: 14, 15; Apo.
12: 9). Jesustaqa Saqra talonninpi kaniran kay Hallp’api wañuchiqtinku.
Ichaqa pisi tiempollapaqmi wañuran, Jehová Diosmi hanaq pachaman kawsarichipuran.
Satanasmi ichaqa umanpi t’ustusqa kanqa chaymantaqa manan hayk’aqpas hatarimunqañachu (leeychis Hechos 2: 31, 32; Hebreos 2: 14).
¿Imaraykun Jehová Dios mana iskayaranchu Jesús Saqraq trampankunaman mana urmananmanta?
Diosqa yacharanmi churin Jesús Saqraq imaymana tentasqanta mana kasuspa allinta tukuy ima ruwanantapas hunt’ananta.
¿Imaraykun mana iskayaranchu Jesús hunt’aq kananmanta?
Diosqa ‘ manaraq imapas kamasqa kashaqtinmi ’ Jesustaqa kamaran ‘ paywanmi llank’aranpas ’ chaymi allinta reqsiran, yacharanmi kasukuq hunt’aq kananta (Pro.
8: 22 - 31; Col. 1: 15). Chayraykun payqa mana Satanasta hark’aranchu Jesusta wañunankama pruebaman churananta, Diosqa yacharanmi wañunankama aguantananta.
Jehová Diosqa pakaykunmi serviqninkunata
¿Imaynatan Saqra Dios serviqkunata qhawarin?
Jesusmi willaran “kay pachapi kamachikuq ” Saqra kasqanta, chaymi qatikuqninkunaman niran: ‘ Qankunapas qatiykachasqallataqmi kankichis imaynan ñoqapas qatiykachasqa karani hinata ’, nispa.
Kay pachapi Saqraq kamachisqan runakunaqa cheqnikunkun cheqaq cristianokunata, ¿imarayku?
Jehová Diosta servisqankurayku, chanin kaqta predicasqankurayku ima.
Saqraqa kay pachapiraq kashaq akllasqa cristianokunatan astawanqa urmachiyta munan, paykunan hanaq pachamanta Cristowan kamachimunqaku.
Chaymi Diospa Simin Qelqa niwanchis: “Awqaykichis saqraqa qaparishaq león hinaraqmi tukuyneqta purishan pillatapas oqoykunanpaq maskhaspa ”, nispa.
¿Imaynapin yachanchis Saqra Diospa llaqtanta mana ch’usaqyachiy atisqanta?
Diosmi llaqtanta yanapashan chaymi Saqraqa mana ch’usaqyachiyta atinchu.
Qayna pachak watakunapin wakin mana khuyapayakuq millay kamachikuqkuna Jehová Diospa testigonkunata ch’usaqyachinankupaq imaymanata ruwaranku; ichaqa manan atirankuchu, chaymi kunanqa yaqa qanchis waranqa Testigokunaña Jehová Diosta servishanchis, pachak waranqa masñan congregacionkunapas pachantinpi kashan.
Kunanri, ¿maypitaq chay millay kamachikuqkunari kashanku?
Paykunaqa chinkapunkuñan.
¿Imaynatan Isaías 54: 17 kay tiempopi hunt’akun?
Diosmi Israel llaqtanman prometeran: “Manan ima ruwasqa armapas imanasunkipaschu, llapa huchachaqniykitapas upallachinkin.
Chaytan kamachiykikunapaq ruwani, chay hinatan atipachishani ”, nispa (Isa.
54: 17). Kay ‘ tukukuy qaylla p’unchaykunapipas ’ Diospa llaqtanqa rikushanmi chay promesaq hunt’akusqanta.
Arí, Diosqa yanapawashallasunmi Saqraq trampankunata atipananchispaq, payqa manapunin hinallatachu qhawanqa Saqra ch’usaqyachiwananchistaqa (Sal.
118: 6, 7).
Daniel qelqaq nisqanman hina, ¿iman Satanaspa kamachisqan pachata sucedenqa?
Kay millay pachaqa pisi tiempollamantañan tukukapunqa Saqraq kamachikuyninmantaqa manañan imapas qhepanqachu.
Profeta Danielmi Diospa yuyaychasqan qelqaran: “Reykuna [kunan tiempo gobiernokuna] kamachikushaqtinmi, Hanaq Pacha Diosqa mana hayk’aq thunikuq suyuta [“ reinota ”, NM] sayarichinqa, manataqmi wak suyuqa chayta kamachinqachu, aswanpas llapa suyukunatan ñut’uspa tukunqa, wiñaypaqtaq kanqapas ”, nispa (Dan. 2: 44).
Chay profecía hunt’akuqtinqa manañan Satanaschu kay Hallp’ataqa kamachinqa nitaq runakunapas kamachinqañachu.
Saqraq kamachisqan pachapi tukuy mana allin ruwaykunaqa wiñaypaqmi chinkapunqa hinaspan Diospa Reinollanña Hallp’antinta kamachinqa (leeychis 2 Pedro 3: 7, 13).
¿Imaynapin yachanchis Saqrata atipananchista?
Jehová Dios Satanaspa kamachisqan pachata tukuchishaspanqa sumaqtan llaqtanta pakaykunqa chay qhepamanpas yanapashallanqan (leeychis Salmo 125: 1, 2).
Ichaqa ¿imanisunmantaq sapankanchismanta?
Bibliaq nisqan hina ñoqanchispas atisunmanmi Saqraq contranpi qaqa sayayta imaynan Jesuspas ruwaran hinata.
Chayraykun Jesucristomanta apóstol Juanpa chaskisqan profecía willashan ‘ ancha askha runakuna ’ kay pacha ñut’usqa kaqtin qespichisqa kanankumanta, Saqraña contrankupi hatarishaqtinpas.
Paykunan ninqaku: “¡Kamachikuy tiyanapi tiyashaq Diosninchismi Corderopiwan [Jesucristo] qespichiqninchisqa! ” nispa.
Biblian willashan hanaqpachapaq akllasqa cristianokuna ‘ wak ovejamanta ’ kaq cristianokunapiwan Saqrata atipanankumanta.
Atipanankupaqmi ichaqa anchata kallpachakunanku Diosmantapas mañakunanku Saqraq makinman mana urmanankupaq.
Jesusqa atiparanmi Saqrata
¿Imawanmi ñawpaqta Saqra Jesusta tentaran?
¿Imaynatan Jesús kutichiran?
Saqraqa imaymanawanmi Jesuspa hunt’aq kayninta urmachiyta munaran ichaqa manapunin atiranchu.
Jesús ch’inneq orqopi kashaqtinpas imaymanawanmi urmachiyta munaran Diosta mana kasunanpaq.
Payqa yacharanmi tawa chunka p’unchay tawa chunka tuta mana mikhusqa kasqanta, chaymi niran: “Diospa Churinchus kanki chayqa, kay rumikunata niy t’antaman tukunanpaq ”, nispa.
Jesustaq mana pay kikinpaq milagrota ruwayta munaspa niran: “Diospa Simin Qelqan nin: ‘ Manan t’antallawanchu runaqa kawsanqa, aswanpas Diospa llapa siminwanmi ’ ”, nispa.
¿Imaraykun cuidakunanchis qhelli hucha ruwaykunaman mana urmananchispaq?
Kay tiempopiqa cuerponchispa munapayasqankunawanmi Saqraqa urmachiyta munawanchis.
Payqa qhelli hucha ruwaymanmi urmachiyta munawanchis, chhayna kawsayqa imaymanapin rikukun.
Chayraykun anchata kallpachakunanchis chaykunaman mana urmananchispaq.
Diospa Simin Qelqaqa sut’itan nin: “¿Manachu yachankichis mana chanin runakunaqa Diospa qhapaqsuyunman mana haykunankuta?
Ama pantaychischu.
Qhelli huchapi puriqkunapas, ídolo yupaychaqkunapas, wasanchaqkunapas, warmiman tukuqkunapas, qharipura t’inkikuqkunapas, [...] Diospa qhapaqsuyunmanqa [reinonmanqa] manan haykunqakuchu ”, nispa.
Arí, qhelli huchapi kawsayta mana saqey munaqkunaqa manan Diospa prometewasqanchis Paraisomanqa haykunqakuchu.
Mateo 4: 5, 6 nisqan hina, ¿imaynatan Satanás Jesusta hukmanta urmachiyta munaran?
Saqra Jesusta huktawan ch’inneq orqopi tentasqanmantan Biblia willan: “Hinan saqraqa Jerusalén llaqtaman Jesusta pusarqan, hinaspan Dios yupaychana wasi pataman sayaykachispa payta nirqan: – Diospa Churinchus kanki chayqa, kay ukhuman saltaykuy Diospa Simin Qelqan nin, ‘ Qanraykun angelninkunata kachamunqa, chaymi qanta makinkupi hap’isunkiku ama rumipi chakiykita k’irikunaykipaq ’ ”, nispa.
Satanasta Jesús kususpaqa sut’itan rikuchinman karan paypuni Mesías kasqanta.
Ichaqa chayta ruwaspaqa hatunchakushanmanmi karan, chayraykun Diosqa mana allinpaqchu chayta qhawarinman karan.
Chaypipas hukmantan Jesusqa rikuchillarantaq Jehová Diospaq hunt’aq kasqanta, chaymi niran: “Diospa Simin Qelqaqa nillantaqmi, ‘ Aman Señor Diosniykita wateqankichu [otaq pruebaman churankichu] ’ ”, nispa.
¿Imakunawanmi Satanás urmachiwasunman, imaraykun mana allinchu kanman chaykunaman urmay?
Kunan tiempopipas Satanasqa Diosta pruebaman churananchispaqmi tentawasunman.
Yaqapaschá kallpachawasunman Diosta mana serviq runakunaq allin qhawarisqan kayta maskhananchispaq, paykuna hina p’achakunanchispaq, allichakunanchispaq, mana allin kusirikuykunapi purinanchispaqpas.
Ichaqa, ¿yanapawasunmanchu Dios angelninkunawan kamachikuyninkunata mana kasukuspa sasachakuykunapi tarikuqtinchis? Manan.
Davidpas Bat - sebawan huchallikusqanmanta khuyaytaña sonqonta nanachikuran chaypas, Jehová Diosqa manan chay ruwasqanmanta sasachakuykunapi tarikuqtin libraranchu (2 Sam. 12: 9 - 12).
Chhaynaqa amapuni Jehová Diosninchista pruebaman churasunchu kay pachaq ruwayninkunaman k’askakuspa (leeychis Santiago 4: 4; 1 Juan 2: 15 - 17).
¿Ima wateqaymantan willashan Mateo 4: 8, 9 textopi?
¿Imaynatan Jesús kutichiran?
Chaymantapas Saqraqa kay pachata kamachinanpaqmi Jesusman munachiran, chaymi kay pacha lliw suyukunata lliw hatun atiyninkunatawan qhawarichispa niran: “Qonqoriykukuspachus yupaychawanki chayqa, lliw kaykunatan qopusqayki ”, nispa.
Chaypi nisqan hina, Saqraqa mana p’enqakuspan Jehová Dios hina yupaychasqa kayta munaspa Jesuspa hunt’aq sonqo kayninta waqllichiyta munaran.
Payqa qallariypipas yupaychasqa kaytapuni munaspan Jehová Diosmanta karunchakapuran, chayraykun hatunchakuq sinchi millay angelman tukupuran.
Jesusmi ichaqa allinta sonqonpi yuyaykuran Hanaq pachapi kaq Yayanta kasukunanpaq.
Chaymi niran: “Anchhuriy, Satanás, Diospa Simin Qelqan nin, ‘ Señor Diosniykitan yupaychanki, pay sapallantataqmi servinkipas ’ ”, nispa.
Arí, Jesusqa huk kutitawanmi rikuchiran Saqraq contranpi churakusqanta, payqa manan imatapas Saqramantaqa munaranchu.
¡Manapunin hayk’aqpas chay millay angeltaqa yupaychanmanchu!
‘ Saqraq contranpi qaqata sayaychis, chaymi payqa qayllaykichismanta ayqekapunqa ’
13, 14. a) ¿Imatan Saqra Jesusman munachisharan kay pachapi lliw suyukunata atiyninkunatawan qhawarichispa?
b) ¿Imaynatan kunan tiempo Saqra sonqonchista waqllichiyta munan?
Saqraqa kay pacha lliw suyukunata lliw hatun atiyninkunatawan qhawarichispan Jesusman munachisharan kay pachapi hatun kamachikuq kananpaq.
Kaytachá yuyaykuran: “Lliw chaykunata qhawarispan Jesusqa anchatapuni munanqa kay pachapi aswan atiyniyoq hatun kamachikuq kayta ”, nispa.
Kunan tiempoqa manapaschá Jesusman hinachu Saqraqa kay pachata kamachinanchispaq munachiwasun, ichaqa sonqonchistan waqllichiyta munan imaymana qhawasqanchiswan, uyarisqanchiswan, yuyaykusqanchiswan ima.
Satanasmi kay pachataqa kamachishan, chaymi periodicokuna, revistakuna, radiopi, televisionpi programakunapas hunt’a kashan qhelli hucha ruwaykunawan imaymana mana allin ruwaykunawan ima.
Imaymana propagandakuna lloqsimusqanpas kallpachawanchismi mana necesitasqanchis cosaskunata rantinanchispaq.
Chaykunawanmi Saqraqa qhapaq kaykunata maskhayman waqllichiyta munawanchis.
Ichaqa sichus ñoqanchis mana ima mana allin kaqtapas leenchischu, qhawanchischu nitaq uyarinchischu chayqa, “anchhuriy, Satanás ” nispan nishanchis.
Kay pacha runakunaq imaymana ruwasqanwan mana chhaqrukuspaqa Jesustan qatikushanchis.
Chaymantapas sichus mana manchakuspa reqsichikusun llank’ananchispi, escuelapi compañeronchiskunawan, vecinonchiskunawan, familianchiskunawanpas Jehová Diospa testigon kasqanchista Jesuspa discipulon ima kasqanchista chayqa, Satanaspa kamachisqan pachaman mana k’askakusqanchistan rikuchisun (leeychis Marcos 8: 38).
¿Imaraykun makilla kashananchis?
Kinsa kutipi Jesuspa hunt’aq sonqo kayninta mana waqllichiyta atispan “saqraqa paymanta t’aqarikapurqan ”.
Ichaqa manan pasaqpaqchu t’aqakuran, Biblian nin: “Manapuni wateqayta atispataq saqraqa Jesusmanta anchhuripurqan huk kutikama ”, nispa.
Anchataña Jehová Diosta agradecekunchis Saqraq trampanman mana urmasqanchismanta chaypas, maskhashanallanchismi yanapayninta, Saqraqa kallpachakushallanqan imallapipas urmachiwananchispaq, chaytaqa ruwanqa manan suyashaqtinchischu aswanpas hayk’aqchus pay allinpaq qhawarinqa chay kutipin.
Chayraykun makilla kashananchis ima pruebatapas atipananchispaq, sonqomantataq yuyaykunanchis Jehová Diosta servishanallanchispaq.
¿Ima kallpatan Jehová Dios qowasunman? ¿Imaraykun mañakushanallanchis?
Saqraq contranpi qaqata sayanapaqqa santo espiritun yanapawasun, chaypaqmi Jehová Diosmanta mañakunanchis, payqa qowasunpunin mañakuqtinchisqa.
Santo espirituq yanapayninwanqa kallpanchiswan mana atisqanchis ruwaykunatan ruwasun.
Jesusmi qatikuqninkunata niran: “Qankunapas mana allin kashaspa wawaykichisman allin kaqkunataqa qoyta yachankichismi, chaymantapas astawanraqmi hanaq pachapi kaq Yayaykichisqa mañakuqninkunaman Santo Espiritunta qonqa ”, nispa.
Chhaynaqa sapa kutilla mañakusun Diospa ancha atiyniyoq santo espiritunta chaymi kallpachawasun Saqraq contranpi qaqata sayananchispaq yanapawasuntaq trampankunaman mana urmananchispaqpas.
Chaymantapas ‘ Saqraq q’otukuq yuyayninkuna contra qaqa sayananchispaqqa ’ tupapakuna p’achawan otaq Diospa qosqan hunt’asqa armadurawanmi churakunanchis.
¿Iman Jesusta yanaparan Saqraq contranpi qaqata sayananpaq?
Jesustaqa qhepaman q’ochukunanta yachasqanmi yanapallarantaq Saqraq contranpi qaqata sayananpaq, chaymi “cruzpi [kurkupi, NM] p’enqay wañunanta pisicharparispa muchurqan, hinaspan Diospa kamachikuy tiyananpa paña ladonpi tiyaykurqan ”, ñoqanchistapas chaymi yanapawasunman.
Sichus Diosta ancha hatun kamachikuqninchista hina tukuypi kasukusunchis, sutinta hatunchasunchis, hamuq tiempopaq suyakuyninchistapas mana qonqasunchu chayqa, Jesús hinan q’ochukusunchis.
Maytachá kusikusunchis Satanaspas, kamachisqan pachapas chinkapuqtin kay profecía hunt’akuqtinqa: “Llamp’u sonqokunan [...] kay hallp’ata chaskinqaku, sumaq thak - nisqataq tiyakunqaku ” (Sal. 37: 11).
Chhaynaqa, tukuy atisqanchista kallpachakusun Jesús hina Saqraq contranpi qaqa sayananchispaq (leeychis Santiago 4: 7, 8).
¿Imanispan kutichiwaq?
• ¿Imapin yachanchis Jehová Dios llaqtanta pakaykusqanta?
• ¿Imaraykun nisunman Jesusqa allintapuni Saqraq contranpi qaqata sayaran nispa?
• ¿Imakunata ruwaspan Saqraq contranpi qaqata sayasunman?
[29 paginapi dibujo]
Jesusqa manan Saqrata kasuranchu kay pachapi lliw suyukunata kamachinanpaq qhawarichiqtin
Jehová Diospa Siminqa kawsaqmi
Santiagoq Pedroq qelqasqankumanta akllasqa yachachikuykuna
HAQAY 33 watapi Pentecostés fiesta ruwakusqanmanta kinsa chunka wata hinaña pasaruqtinmi Jesuspa wayqen Santiago huk cartata qelqaran ‘ chunka iskayniyoq ayllu ’ Diospa cheqaq Israel llaqtanman.
Chay cartawanmi wayqe panakunata kallpacharan allinta iñinankupaq hinallataq ima pruebatapas aguantanankupaqwan.
Chaymantapas pantasqankutan reparachiran, nirantaq imayna allichanankuta.
64 watapin Roma llaqtapi gobiernaq Nerón cristianokuna qatikachayta qallariran, manaraq chay kashaqtinmi apóstol Pedropas llapa cristianokunaman huk cartata qelqallarantaq.
¿Imapaqmi qelqaran? Mana pisipaspa allin iñiywan ñawpaqllaman purishanallankupaqmi. Ñawpaq carta qelqasqan qhepallamanmi huk cartatawan qelqallarantaq.
Chaypin paykunata kallpacharan Diospa willasqanta, phiñakuynin p’unchay chayamunantapas ama qonqanankupaq.
Santiagoq Pedroq qelqasqan cartakunaqa ñoqanchistapas kallpachawasunmanmi.
1: 1 – 5: 20)
Santiagon khaynata qelqaran: “Kusisamiyoqmi wateqayta [pruebata] muchuq runaqa, chaywan probasqa kaspa mana atipachikuqqa wiñay kawsay coronatan chaskinqa ”, nispa.
Jehová Diosmi yachayta qowasun ima pruebatapas aguantananchispaq, chaypaqmi ichaqa iñiywanpuni mañakunanchis.
Diospa llaqtanpi yachachiqkunapas necesitankus allin iñiyta yachaytapas.
Qallu huch’uychallaña chaypas cuerpotas huchallichinman, chaykunatan Santiago nillarantaq.
Chaymantapas wayqe panakunamanmi willaran imakuna Diosmanta karunchachiq kasqanta.
Willallarantaqmi iñiypi pisipaqkuna qhaliyanankupaq ima ruwanankutapas.
Tapuykuna kutichiykunapiwan:
2: 13.
¿Imanaqtinmi Santiago niran: “Khuyapayakuqkunan [...] taripay p’unchaypi atipaqkuna kanqaku ”, nispa?
Khuyapayakuq kasun chayqa, Diosman cuenta qonanchis tiempo chayamuqtinmi ñoqanchistapas khuyapayawasunchis, ñoqanchisrayku wawanpa wañusqanta yuyarispa.
Chaymi ñoqanchisqa kallpachakunanchis khuyapayakuq kananchispaq.
1: 14, 15.
Mana allinkunata munapayayqa huchallichiwasunmanmi.
Chaymi manapuni piensananchischu millay ruwaykunapiqa.
Aswanpas allin piensayllawan yuyayninchista sonqonchistapas hunt’achisun.
2: 8, 9.
Hukkunaman sayapakuyqa “runamasiykita munakunki ” nisqa kamachikuy contran kashan.
Chaymi cheqaq cristianokunaqa mana pimanpas sayapakunanchischu.
2: 14 - 26.
‘ Diospa khuyapayakuyninwan iñiywan [iman] qespichisqa ’ kanchis, manan Moisespa kamachikuy chaskisqanta hunt’asqanchisraykuchu nitaq cristiano kaspa imapas ruwasqanchisraykupaschu.
Ichaqa manan “Diospin iñini ” ninallachu.
Aswanmi Diospa munasqanman hina kawsananchis.
3: 13 - 17.
“Diosmanta hamuq yachay [qa] ” aswan allinmi ‘ kay pachamanta, runamanta [“ animalmanta ”, NM], kikin saqramantawan ’ hamuq yachaymantaqa.
Chayrayku Diospa yachayninta maskhananchis qorita qolqeta hina (Pro.
2: 1 - 5).
3: 18.
“Thak - kaypi kawsanapaq allipunachiq runakunaqa sumaqpi kawsaspan ” Diospa Reinonmanta allin willakuykunata willanku.
Chayrayku ñoqanchisqa llapa runakunawan sumaqpi kawsayta maskhananchis, llamp’u sonqotaq kananchispas; chhaynapin mana piwanpas maqanakusunchu nitaq simi pura hap’inakusunchu.
“IÑIYNIYKICHISPIPAS ALLINTAPUNI TAKYAYCHIS ”
(1 Ped.
1: 1 – 5: 14)
Llapa hanaq pachaman riqkunamanmi apóstol Pedro yuyarichiran “mana kuyuriq suyakuyniyoq ” kasqankuta.
Khaynatan niran: “Diospa akllakusqan ayllu [n] kankichis, reyta serviq sacerdotekuna, Diospaq t’aqasqa ch’uya runakuna, Diospa rantikusqan llaqta ”, nispa.
Kasukuq kanankuta yuyarichispanmi kayta nillarantaq: “Llapallaykichis huk sonqolla kawsaychis, llakipayanakuspa, qankunapura munanakuspa, khuyapayanakuspa, llamp’u sonqo kaspaykichis ima ”, nispa.
Jerusalén llaqta, chaypi kaq templopas tukukapunapaqña kashaqtinmi Pedro llapa wayqe panankunata niran: “Chayrayku, qankunaqa allin yuyayniyoq kaychis, makilla kaychis, Diosmanta mañakunaykichispaq.
Allin yuyayniyoq kaychis, makillapuni cuidakuychis, [...]
Saqraq contranpi qaqatapuni sayaychis, iñiyniykichispipas allintapuni takyaychis ”, nispa.
Tapuykuna kutichiykunapiwan:
3: 20 - 22.
¿Imaynatan bautizakuy qespichiwanchis?
Qespichisqa kananchispaq bautizakunanchisña chaypas, manan chaychu qespichiwanchis aswanpas ‘ Jesucristoq kawsarimpusqanmi ’.
Chaymi bautizakuqkuna qespichisqa kanankupaqqa Diospa wawanpa wañuspa kawsarimpusqanpi iñinanku.
Iñinallankutaqmi “Diospa paña ladonpi ” kashasqanpi, kawsaqkunata wañupuqkunata juzganapaq atiyniyoq kasqanpipas.
Chhayna allin iñiyniyoq kaspankun ñawpaq tiempopi “pusaq runakunalla unumanta qespichisqa ” karanku.
4: 6. ¿Pikunan karanku allin willakuykunata uyariq ‘ wañusqakuna ’?
Manaraq allin willakuykunata uyarishaspa ‘ mana chanin kayninkupi huchankupi wañusqa ’ kaqkunan karan, paykunaqa manan allinpichu kasharanku Dioswan, paypa qhawarinanpaqqa wañusqa hinan karanku.
Diosmanta allin willakuykunata uyarispa chayman hina kawsaspañan Diospaqqa kawsariyta qallariranku.
1: 7.
Iñiyninchis allin kananpaqqa probasqan kanan.
Chhayna allin iñiyniyoq kaspan ‘ qespichisqa kasun ’.
Chaymi ima pruebaña kaqtinpas manapuni qhepamanqa kutirinanchischu.
1: 12.
Ñawpa tiempopi profetakunan willarankuña hanaq pachapaq akllasqa cristianokunamanta, chay ancha allin yachachikuykunatan angelkunapas yachayta munaranku.
Chay allin yachachikuykunan ichaqa hanaq pachapaq akllasqa cristianokuna rikhurimuqtinña allinta entiendekuran.
Chhaynaqa angelkuna hinayá “Diospa ukhu sonqontapas [otaq yachaynintapas] ” allinta t’aqwisun.
2: 21.
Jesús hinan ñoqanchispas imaña kaqtinpas, wañunanchisña kaqtinpas Jehová Diospa kamachikusqanta kasukunanchis; payllan tukuy imatapas kamachinanpaq hinaqa.
5: 6, 7.
Sichus mañakuyninchispi Jehová Diosman willakusunchis llakikuyninchiskunamanta chayqa, paymi yanapawasun munayninta ruwananchispaq, manataqmi nishutachu llakikusunchis hamuq p’unchaykunapi imapas kananmanta.
JEHOVÁ DIOSPA “JUZGANAN P’UNCHAYQA QONQAYLLAN CHAYAMUNQA ”
(2 Ped.
1: 1 – 3: 18)
Apóstol Pedron niran: “Manan hayk’aqpas profetakunaqa runakunaq munayninman hinachu rimarqanku, aswanpas paykunaqa Santo Espirituq yuyaychasqan kaspan Diosmanta rimarqanku ”, nispa.
Sichus profetakunaq willasqanta allinta hap’ikusunchis chayqa, manan “llulla yachachiqkuna ” ni imapas pantachiwasunchu allin ñanmanta.
Pedroqa nillarantaqmi: “Qhepa p’unchaykunapin millay asipayakuqkuna hamunqaku ”, nispa.
Ichaqa Jehová Diospa “juzganan p’unchayqa qonqayllan chayamunqa, imaynan suwapas qonqaylla hamun hinata ”.
Carta qelqayta tukushaspataq “Diospa p’unchaynin chayamunanta makillaña ” suyaqkunaman niran imakuna ruwanankuta, imayna kawsanankutawan.
Tapuykuna kutichiykunapiwan:
2: 4. ¿Imataq “laqhayaq ukhupacha [ri] ”? ¿Hayk’aqmi millay angelkunata chayman wikch’uyuranku?
Bibliaq qelqakusqan rimaypi “laqhayaq ukhupacha ” nisqa simiqa“ Tártaro ” ninmi.
Paykunaqa manan entiendenkuchu Diospa ima yuyaykusqantapas.
Chay angelkunapaqqa manan ima suyakuypas kanchu.
Noepa tiemponpiraqmi Diosqa chay mana kasukuq angelkunaq yuyayninta tutayachiran, chhaynallan kanqaku chinkachisqa kananku p’unchay chayamunankama.
3: 17.
¿Imatan ñawpaqmantaña yacharanku cristianokuna?
Pedropas, Diospa simin qelqakunata qelqaq huk cristianokunapas Diospa yuyaychasqan kaspan yacharanku qhepa tiempoman imakuna kananta; chay yachasqankumantan Pedroqa kaypi rimasharan.
Ichaqa manan llapachantachu yacharanku, karumantapas rikushankuman hinallan karan chay yachasqankuqa.
1: 2, 5 - 7.
Sichus allinta kallpachakusun allin iñiq kanapaq, pruebakunata aguantanapaq, Dios sonqo kanapaqpas chayqa, “Diostapas Señorninchis Jesucristotapas [allintan] reqsis [unchis] ”, ‘ mana qellakuspataq allinta llank’asunchis, hinan llank’asqanchisqa mana yanqapaqchu kanqa ’.
1: 12 - 15.
‘ Cheqaq - kaypi allinta sayanapaqqa ’, Diospa kamachikuyninkunata yachachikuyninkunatawan yuyarichiwashanallanchistan necesitanchis. Chaypaqmi ichaqa allin estudiaq kananchis, Bibliatapas leenanchis, hinallataq sapa huñunakuykunaman rinanchis.
2: 2.
Manan hayk’aqpas ima millaytapas ruwananchischu, mana chayqa millaytan rimankuman Diosmanta llaqtanmantawan.
2: 4 - 9.
Jehová Diosqa “yachanmi payta manchakuqkunata sasachakuymanta qespichiyta, mana chanin runakunatataq taripay p’unchaypi ñak’arichisqa [otaq chinkachisqa] kanankupaq waqaychayta ”; ñawpa tiempopipas chaytan ruwaran.
2: 10 - 13.
“Atiyniyoqkuna ” (Diospa llaqtan umalliqkuna) mayninpi pantankuña chaypas, manan paykunamantaqa mana allinta rimananchischu.
3: 2 - 4, 12.
Sichus yuyarishallasun “ch’uya profetakunaq ñawpaqtaña rimasqanku simikunata [...], Qespichiqninchis Señorpa kamachikusqanta [pas] ” chayqa, manan qonqasunchu Jehová Diospa phiñakuynin p’unchay chayamunanpaqña kashasqanta.
3: 11 - 14.
“Diospa p’unchaynin chayamunanta makillaña ” suyaqkunaqa kaykunatan ruwananchis: 1) tukuy imapipas allintapunin purinanchis; limpiotaq kananchis cuerponchispi, yuyayninchispi, kawsayninchispi, Dios serviyninchispipas; 2)“ Dios sonqo ” kasqanchistan rikuchinanchis tukuy ima ruwasqanchispipas, chaypaqmi Diospa Reinonmanta predicananchis, munaqkunamantaq yachachinanchis Jesusta qatikunankupaq; 3) kallpachakunanchismi “mana qhelliyoq ” kananchispaq, arí, kay pachapi millay kawsay mana qhellichawananchispaq; 4) sonqonchismantapachan chinkachinanchis ima mana allin yuyaykuytapas, chhaynapin“ mana anyaykuna [otaq mana ima huchayoq] ” kasunchis; 5) chaymantapas ‘ thak - kaypin ’ kananchis Dioswan, wayqe pananchiskunawan, hinallataq llapa runakunawanpas.
Jesusqa allin ejemplon ñoqanchispaq
¿MUNAWAQCHU allin runa kayta, kusisqa kawsaytawan?
Chhayna kaqtinqa kasukunanchismi apóstol Pedroq nisqanta, paymi niran: “Cristopas ñoqanchisraykun muchurqan, muchusqanta [otaq ejemplonta] qhawarispanchis yupinta qatikunanchispaq ”, nispa.
Jesusqa allintataq kawsaran chayqa, imaymanatan paymanta yachasunman.
Pay imayna kawsasqanta yacharuspa pay hina kawsasun chayqa, aswan allin runamanmi tukupusun, aswan kusisqataq kawsasunpas.
Chayraykun kunan yachasunchis Jesús imayna runa kasqanta, imaynatachus pay hina kasunman chaytawan.
Jesusqa manan imaymanayoq kaytachu nitaq mana imayoq kaytapaschu maskharan.
Paypa nisqan hina, ‘ manaña karanchu maypi puñuykunanpaq ’ chaypas, payqa kusirikuspan sumaqta kawsakuq, manan mana imayoq hinachu kawsaran, manataqmi hukkunatapas mana imayoq kanankupaqchu kallpacharan.
Bibliaq nisqan hina, payqa risqas hukkunaq invitasqan hatun mikhuykunamanpas.
Ñawpaqkaq milagrontapas huk casarakuqpa wasinpin ruwaran, chaypin unuta vinoman tukuchiran, chaymi rikuchiwallanchistaq runakunawan sumaqta kawsasqanta.
Chaykunataña ruwaran chaypas, paypaqqa Diospa munayninta ruwaymi aswan allin karan, chaymi niran: “Mikhunayqa kachamuwaqniy Yayaq munayninta ruwaspa paypa ruwananta hunt’anaymi ”, nispa.
□ ¿Jesús hinachu qanpas Diospa munaynin ruwayta aswan allinpaq qhawarinki?
Mana manchakuspallan paywanqa rimaqku.
Jesusqa samp’allas llamp’u sonqollas kaq, chhaynatan Biblia willan.
Wakinqa sasa tapuykunatan tapukuqku, chaytapas sumaq sonqollawanmi payqa kutichiq.
Huk kutinmi chunka iskayniyoq wataña onqoshaq warmi Jesuspa p’achanta llamiyrusqa: “Chhaynapin qhaliyapusaq ” nispa.
Chaytaqa askha runakuna ukhupi Jesús kashaqtinmi mana reparachikuspalla ruwasqa.
¿Phiñarikuranchu Jesús chay ruwasqanmanta? Manan.
Aswanmi niran: “Ususíy, Diospi iñiyniykin qhaliyachisunki ”, nispa.
Huch’uy wawakunapas paywanmi kusisqa kaqku, manan imamantapas manchakuqkuchu.
□ ¿Mana manchakuspallachu hukkuna qanta rimapayasunkiku?
Khuyapayakuqmi karan.
Jesusqa llakipayaranmi runakunata. Pay kikinpas paykunaq tarikusqanpi kashanman hinan sientekuq, chaymi paykunata yanaparan.
Huk kutinmi Mariaqa turan Lazaroq wañupusqanmanta khuyayta waqasharan, chayta rikuspan Jesuspas “sinchita llakikurqan ”, chaymantataq mana aguantakuyta atispa“ waqarqan ”.
Chaymi rikuchin Jesús Mariaq familianta anchatapuni munakusqanta, manan p’enqakuranchu paykunarayku waqaytapas.
Chay qhepamanmi amigon Lazarota kawsarichiran, chaywanmi rikuchiran ancha khuyapayakuq kasqanta.
Huk kutinmi lepra onqoyniyoq runa Jesusta rogakuran: “Señor, munanki chayqa atinkin qhaliyachiwayta ”, nispa.
¿Imanispan Jesús niran chay runata?
Anchata khuyapayaspan niran: “Munanin, qhali kapuy ”, nispa.
Jesusqa manan profeciakunata hunt’ananraykullachu runakunata qhaliyachiran aswanmi manaña ñak’arinankuta munasqanrayku.
Payqa: “Imaynatachus qankunapaq runakunaq ruwananta munankichis, chay hinallatataq qankunapas paykunapaq ruwaychis ”, nispa yachachisqanman hinan imatapas ruwaq.
□ Qanri, ¿khuyapayakuqchu kanki icha manachu?
Yacharanmi runakuna imayna kasqankuta.
Mana ima huchayoqña karan chaypas, manan hukkunapas pay hina kanankutachu munaran, nitaq hukkunamanta aswan allinpaqpaschu qhawarikuran.
Imataña ruwaspapas allinta yuyaykuspan ruwaq.
Huk kutinmi huk fariseo runa Jesusta invitasqa wasinpi mikhunanpaq, hinaqtinmi “llaqtaq reqsisqan huchasapa warmi ” chay wasiman haykusqa Jesuspa chakinta weqenwan maqchiq, chhaynapi iñiq kasqanta rikuchinanpaq.
Chayta rikuspan fariseo runaqa millayta rimaran, Jesusmi ichaqa mana imanaranpaschu, aswanmi huchanmanta sinchi llakisqa kasqanta reparaspa chay warmita niran: “Diospi iñiyniykin qespichisunki, thak - kaypi ripuy ”, nispa.
Yaqapaschá chay warmiqa chhayna khuyapayaywan rimapayasqanrayku millay kawsayninta saqepuran.
□ ¿Imamantan runakuna reqsisunkiku?
Manan pimanpas sayapakuqchu, respetoyoqmi karanpas.
Bibliaq nisqanman hinaqa apóstol Juantas Jesusqa hukkunamanta astawan munakusqa, yaqapaschá munakuran pay hina allin runa kasqanrayku otaq familianmanta kasqanrayku.
* Chhaynaña karan chaypas manapunin hukkunamanta aswanta imatapas paymanqa qoranchu.
Huk kutinmi Juanqa wayqen Santiagowan kuska Jesusta valekuranku Rey kaqtin huknin paña ladonpi tiyananpaq huknintaq lloq’enpi tiyananpaq, Jesusmi ichaqa niran: ‘ Paña ladoypi lloq’e ladoypi tiyaykunaykichisqa manan ñoqaq tiyaykachinaychu ’, nispa.
Chaymantapas Jesusqa llapa runakunatan respetowan rimapayaran.
Payqa manan chay tiempopi runakuna hinachu hukkunata cheqnikuran.
Chaymi huk warmiman ñawpaqta willaran pay Cristo kasqantapas.
Chay warmiqa Samaria llaqtamantan karan.
Chay tiempopi judío runakunaqa mana allinpaqmi qhawariqku Samaria runakunata, chaymi mana napaykullaqkupaschu paykunawan tupaspaqa.
Chaymantapas, Jesús chayllaraq kawsarimpuspaqa warmikunamanmi ñawpaqta rikhuriran.
□ ¿Jesús hinachu mana pimanpas sayapakuspa lliw runata respetanki?
Familianpi ima ruwanantapas allintan hunt’aran.
Yaqapaschá Jesuspa papan Joseqa Jesús waynallaraq kashaqtin wañukapuran.
Chhayna kaqtinqa paychá mamanta sullk’a wayqe panankunatawan uywananpaq carpinteriapi llank’aran.
Wañuy patapiña kasharan chaypas manan qonqaranchu mamantaqa, chaymi qatikuqnin Juanta valekuran mamanta uywapunanpaq.
□ ¿Jesús hinachu familiaykipi ruwanaykikunata hunt’ashanki?
Allin amigon karan.
Manan pipas Jesús hina allin amigoqa karanchu.
Hinaña amigonkuna sapa kuti pantaranku chaypas, payqa manan chayraykuchu paykunata saqerpariran.
Chaymantapas paykunaqa manan Jesuspa munasqanman hinapunichu imatapas ruwaranku, mayninpiqa pantaqkun.
Chhaynaña kaqtinpas paykunamanta mana allinta rimashananmantaqa imatachus allinta ruwaranku chaytan astawanqa qhawariran.
Manan hayk’aqpas: “Ñoqa hinan piensanaykichis ”, nispaqa kamachiranchu, aswanmi munayllata tapuq imayna piensasqankuta willakunankupaq.
¡Anchatapunin Jesusqa paykunata munakuran!
Chaymi niran: “Pillapas amigonkunarayku wañuspanmi aswan munakuq kasqantaqa rikuchikun. Chaymanta aswan munakuqqa manan kanchu ”, nispa.
Amigokunarayku wañuymanta, ¿kanmanchu aswan allin ruway? Manan.
□ ¿Munakushallankichu amigoykikunata mana allintaña qan contra ruwaranku chaypas?
Manan manchalichu karan.
Wakinmi Jesusta dibujanku mana kallpayoqta, mancharisqata hina.
¿Chhaynachu kanman karan Jesús?
Manan, aswanmi kallpasapa mana manchakuq runa karan.
¿Imaynapin chayta yachanchis? Biblian willan iskay kutipiraq Diospa wasinpi qhatuqkunata imaymanakunantinta qarqosqanmanta.
Chaymantapas huk kutinmi askha runakuna purisharanku “Nazaret llaqtayoq ” Jesusta maskhaspa, chaymi payqa mana manchakuspa niran:“ Ñoqan kani ”, nispa.
Qatikuqninkunata mana hap’inankupaqtaq niran: “Ñoqata maskhawankichis chayqa, paykunaqa ripullachunku ”, nispa.
Chaychá Poncio Pilatopas admirakuran Jesuspa mana manchakuq kasqanta rikuspa.
□ Imatapas mana manchakuspa ruwanayki kaqtin, ¿Jesús hinachu kanki?
Jesusqa chhayna allin runan karan, chaymi payqa allin ejemplo ñoqanchispaq.
Chaymi allin runa kanapaq, sumaqta kawsanapaqpas Jesús hina kananchis.
Apóstol Pedropas chayta ruwananpaqmi llapa cristianokunata kallpacharan.
Chhaynaqa, ¿kallpachakushanchischu Jesús hina kanapaq?
Jesusqa manan allin ejemplollachu
Jesusqa manan allin ejemplollachu karan. ¿Imaraykun chayta ninchis?
Pay kikinmi khaynata niran: “Ñoqan kani ñanpas, cheqaq - kaypas, kawsaypas.
Pipas ñoqallantapunin Yayamanqa chayanqa ”, nispa.
Arí, Jesusmi Diosmanta cheqaq yachachiyta yachachiwaranchis chhaynapin rikuchiwaranchis Diosman chayanapaq ñanta. Jesusraykun Diosta serviqkunaqa wiñay kawsayman chayanqaku.
Chaymanta rimashaspan Jesús niran: “Runaq Churinqa manan servichikunanpaqchu hamurqan, aswanpas servinanpaqmi, hinaspa askha runa kacharichisqa kananrayku wañunanpaq ”, nispa.
Arí, Jesuspa wañusqanraykun runakunaqa wiñay kawsayman chayasunman.
¿Imatan chaypaq ruwananchis?
Jesusmi khaynata nillarantaq: “Chay wiñay kawsayqa kaymi: Qan sapallayki cheqaq Diosta, kachamuwasqayki ñoqa Jesucristotawan reqsiyninku ”, nispa.
Sichus Jesusmanta allinta yachasunchis, paypa kawsasqanta hina kawsanchis, wañusqanpitaq iñisunchispas chayqa, wiñay kawsaytan chaskisunchis.
Chayraykun kallpachaykiku Bibliata estudianaykipaq, Jesús hina chaypi yachasqaykiman hina kawsanaykipaqwan.
Jesusqa imayna kawsasqanwanmi yachachiwanchis imayna runa kayta.
Paypa wañusqanraykun huchamanta wañuymantawan kacharisqapas kashanchis.
Mana pay kanmanchu chayqa, imachá ñoqanchismanta kanman karan, manachá ima suyakuypas kanmanchu karan.
Chayraykun mana ima llakikuywanpas, ni imawanpas hark’achikunachu Jesucristo hina kanapaqqa.
Yaqapaschá Juanpa maman Salomeqa Jesuspa mamanwan ñañantin karanku.
Chaypaq tupanachiy Mateo 27: 55, 56 textota Marcos 15: 40; Juan 19: 25 textokunawan.
Sichus Jesús kay pachapi kashaspa imayna kawsasqanta astawan yachayta munanki chayqa El hombre más grande de todos los tiempos nisqa librota estudiay, chaytaqa Jehová Diospa testigonkunan ruwan.
[6 paginapi dibujokuna, fotokuna recuadropiwan]
▪ Manan pimanpas sayapakuqchu, respetoyoqmi karanpas
▪ Wañukapunankaman allin amigo karan
▪ Manan manchalichu karan
¿Jesús hinachu kawsashanki?
[4 paginapi dibujokuna]
Jesusqa manan imaymanayoq kaytachu nitaq mana imayoq kaytapaschu maskharan,
Limpio kawsayqa ancha allinpunin
Kay pachapiqa imaymana clase mast’arikuq onqoykunan unayña runakunata ñak’arichishan.
Ichaqa tiempoq pasasqanman hinan allin yachaq runakuna allinta chayta qhawariranku chhaynapunichus chay icha manachus chayta yachanankupaq.
Unay watakunan chaytaqa qhawariranku, chaypin repararanku chay onqoykuna apamuqkunaqa mayninpi ladollanchispi kawsaqkuna kasqanta. ¿Imakunan chaykuna karan?
Chay yachayniyoq runakunaq nisqanman hina ratakuna, huk’uchakuna, ch’uspikuna, ch’illikukuna imas chay onqoykunataqa apamunku.
Chaymantapas mana allinta limpiakusqankuraykus runakunaqa facilta ima onqoytapas tarinku.
Mayninpiqa limpio kayqa salvawasunmanmi wakin wañuchiq onqoykunamanta.
Arí, manan llapan llaqtakunapichu igualta qhawarinku limpio kawsaytaqa; manataqmi llapan llaqtachu limpio kawsanapaq hina.
Yaqapaschá llaqtaykipi mana kanchu ch’uya unu nitaq desagüe nisqapas. Chhaynaña kaqtinpas atisunmanmi limpio kawsaytaqa.
Chaymi pasaran Israel llaqta runakunawanpas. Paykunaqa ch’inneq ch’aki pampantan karuta puriranku chhaynapi llaqtankuman chayanankupaq. Chaypiqa may sasachá karan limpiolla kayqa, ichaqa hunt’arankun limpio kanankupaq Diospa kamachisqankunata.
¿Imaraykun allinpuni kanman limpio kay?
¿Imaninmi Dios limpio kaymanta?
¿Imatan llapa familia ruwanman onqoykuna mana mast’arikunanpaq?
MARIO sutiyoq erqechamanta rimasun. * Payqa Camerún nacionpin tiyan.
Paymi escuelanmanta lloqsiruspa hina wasichanman ripun, sinchi yarqasqan kashan ch’akichikushantaq kanpas.
Wasinman chayaruqtinmi alqonqa wayllukuspa suyan, chaymi payqa marq’ayukun alqonta.
Mamanqa wawan chayasqanta reparaspan sumaq mikhuna wayk’usqanta platuyuspa Marioman apan.
Mesa patapi mochilata rikuruspataq Mariotaqa nin: “¡Mariocha!
¿Imatan chay mochila ruwashan mesa patapi? ”, nispa.
Marioqa yachanñan maman chhaynata niqtin ima ruwananta.
Chaymi payqa mochilanta huk ladoman churaspa phawaylla rin makinta maqchikunanpaq.
Makinta maqchikuspañataq mamitanta nin: “Mamitáy, ama phiñakuychu, qonqarusqanin ”, nispa.
Chaypi rikusqanchis hina mamakunaqa atinkumanmi wasinkuta limpiollata hap’iyta, chhaynapi familiapi kaqkunapas qhalilla kanankupaq. Chaypaqmi ichaqa llapa familia payta yanapananku.
Tukuy imatapas limpiota hap’inapaqqa anchatan kallpachakuna.
Chaymi payqa imatapas wayk’unanpaqqa allinta maqllikun makinta; mikhunata wayk’uruspataqmi chaytaqa imawanpas allinta tapan, chhaynapi ch’uspikuna mana qhellichananpaq.
Wasitapas limpiotan hap’in. Chaykunata ruwasqanraykun manaña nishutachu ratakuna, huk’uchakuna ni ch’illikukunapas wasinmanqa hamunku.
Marioq mamitanqa Diosta serviqmi, chaymi astawanqa kallpachakun wasinta limpiollata hap’inanpaq.
Pay kikinmi nin: “Bibliaq nisqan hina Dios ch’uya kasqanraykus serviqninkunapas ch’uyallataq kananchis ”, nispa.
Chaymantan nillarantaq: “Limpio kayqa manan hukniraychu ch’uya kaymantaqa, chaymi ñoqaqa wasiy limpiolla kananta munani.
Familiaypi kaqkunapas limpio p’achawan purinankutan munani.
Chaypaqmi ichaqa llapanku yanapawananku ”, nispa.
Familiapi kaqkunaqa yanapakunankun limpio kawsanapaq
Marioq mamitan nisqan hina, llapa familiamantan kanqa wasipi limpio kawsayqa.
Wakin familiakunaqa mayninpiqa huñukullankun wasinkupi imachus allichana, pichana kashan chaykunata qhawarinankupaq.
Chhaynata kuska imatapas ruwaspankun chay familiakunaqa astawan hukllachanakunku.
Chaymantapas yuyarichinakunkun imatapas limpiota hap’isqankuqa hukkunaq allinninpaq kasqanta.
Mamitaqa yaqapaschá kuraq wawankunata ninman: “Manaraq mikhushaspa, bañomanta lloqsispa, qolqeta hap’ispaykichispas makiykichistan maqllikunaykichis ”, nispa.
Kuraq wawakunañataq ichaqa sullk’ankunaman yachachinkuman chhaynallatataq ruwanankupaq.
Familiapiqa kamachinakunkumanmi pikunachus wasipi imatapas limpianankupaq.
Yaqapaschá ninakunkuman: “Qanmi sapa semana kayta limpianki, qantaq kayta, ñoqataq kayta ”, nispa.
Chaymantapas allintan rimanakunanku watapi huk kutita otaq iskay kutita wasinkuta k’uchun - k’uchunta allinta limpianankupaq.
Stewart Udall sutiyoq ecologista runan Estados Unidos nacionmanta rimaspa niran: “Ñawpaqpiqa kaqmi llaqtakuna ukhupi hatun parquekuna, munay sach’akuna, q’omer pastokuna ima; kunantaqmi ichaqa pisi - pisimanta chaykuna chinkapushan qhellichakushan ima, chhaynapin millayman tukupushan.
Manañan kashanñachu samarikunapaq chhayna parquekunaqa ”, nispa.
Yaqapaschá llaqtaykipas chhayna kashan.
África nisqa ladopi wakin llaqtakunapiqa huk runan pasan callen - callenta campanata tocaspa.
Chayta uyarispan chay llaqtapi tiyaqkunaqa imachus nisqanta uyariq wasinkumanta lloqsimunku, chaypin chay runaqa llapa runakunata yuyarichin: “Wasiykichistan pichanaykichis, callekunatapas allintan pichanaykichis, yarqhakunapi canalkunapipas manan ima q’opapas kananchu, sach’akunaq ch’akisqa raphinkunatapas pallanaykichismi, qorakunatapas qoriyanaykichismi, q’opakunatapas wikch’unaykichismi, manan wasipiqa hap’inaykichischu ”, nispa.
May llaqtapipas q’opaqa ratullan askha montorparikun chaymi wakin gobiernaqkunaqa manaña imanakuytapas atinkuchu q’opata mana mayman wikch’uyta atispanku.
Wakin llaqtapi alcaldekunawan llank’aq q’opa hoqariqkunapas askha q’opa kasqanraykun mana atinkuchu llapan q’opata hoqariyta, chaymi callekunapi montorayasqa q’opaqa kashan.
Cheqaq cristianokunaqa mana rimapakuspallan phawaylla chay kamachikusqankuta kasukunku.
Chaymantapas cheqaq cristianokunaqa yachankun ñawpaqtaqa paykunaraq familianku ima limpio kananta.
Paykunaqa q’alatan limpianku wasinkuta wasi punkunkutapas, chhaynapin yanapakunku tiyasqanku llaqta limpiolla kananpaq munaycha rikukunanpaq ima.
Limpio kaspaqa Diostan hatunchasun
Dios serviq kasqanchisraykun cuerponchis p’achanchispas limpio kanan chhaynapin runakunapas chayta qhawarispa reparanqaku Diospa munaynin ruwaqkuna kasqanchista.
Chaypaq yachasunchis Francia nacionpi kaq Toulouse nisqa llaqtapi ima pasasqanmanta.
Chunka phisqayoq wayna sipaskunan Jehová Diospa testigonkunaq hatun huñunakuynin tukuruqtin risqaku huk pensionman.
Chaypin tiyashasqaku warmi qharintin kuraq runakuna, chayllamanmi haykusqaku chay wayna sipaskunaqa.
Chay casarasqa runakunaq ladollankupitaqmi tiyaykusqakupas, chaymi chay runakunaqa mancharikusqakuraq, “imatachá kaykunaqa ruwanqaku ” nispas nisqaku.
Jehová Diospa wakin testigonkunaqa sucursal nisqa wasikunapin llank’anku, chayllapitaqmi tiyankupas.
Chay sucursal nisqapin kashan librokunata ruwanapaq máquina nisqakuna, imaymanata ruwanapaq askha cuartokuna, puñunapaq cuartokuna ima.
Chaypi llank’aqkunapas limpio p’achawan p’achasqan purinku.
Chaymantapas ch’isinta sabadonta otaq domingonta predicaq rispankupas Diosta serviqkuna hinan limpio p’achawan p’achasqa rinku, chhaynapi servisqanku Diosta allinta qhawarichinankupaq.
Diosman “rikch’akuq kaychis ”
Llapa cristianokunatan Biblia kallpachan ‘ Diosman rikch’akuq kanankupaq ’.
Isaiasmi mosqoyta hina angelkunata rikusqa, paykunas nishasqaku: “[Jehová] Diosqa Ch’uyay - ch’uya, ch’uyapunin ”, nispa (Isaías 6: 3).
Arí, chay angelkunaq nisqan hina Diosqa tukuy imapipas ch’uyapunin.
Chhaynaqa payta serviqkunapas ch’uya otaq limpion kananku.
Pay kikinmi nin: “Ch’uya kaychis, ñoqa ch’uya kasqayrayku ”, nispa.
Chaymantapas Diosqa munan cristianokuna ‘ iman p’achakunankuta hinalla p’achakunankuta ’.
Bibliapin riman “ch’uya k’ancharishaq sumaq lino ” p’achamanta, chay“ sumaq linoqa Diospaq ch’uya kawsaqkunaq chanin ruwasqankunan ”.
Millay qhellikunataqmi ichaqa tupan huchawan (Proverbios 15: 26; Isaías 1: 16; Santiago 1: 27).
Kay tiempopiqa waranqanpi runakunan sapa p’unchay kallpachakushanku cuerponku, imapas ruwasqanku, hinallataq Diosta serviyninkupas ch’uyalla kananpaq.
Paykunaqa kusikunkun Diospa promesankuna hunt’akunan p’unchay ña chayamushasqantaña yachaspanku.
Paymi niran: “Qhawariy, ñoqan lliw imaymanata mosoqta ruwa [saq] ”, nispa.
Manan sutinpunichu
[8 paginapi recuadro]
Limpio kawsaytaqa Diosmi kamachiran
Hatun hisp’ayninkutapas pampamanmi p’ampananku karan (Deuteronomio 23: 12 - 14).
Chay kamachikuyta kasukuyqa sasachá chhaytukuy runakunapaqqa karan, chhaynaña kaqtinpas kasukurankun, chhaynapitaq fiebre tifoidea nisqa onqoymanta, cólera onqoymanta huk onqoykunamantawan waqaychasqa karanku.
Manan pipas wañusqa animaltaqa llaminanchu karan. Ima cosaskunaña chay wañusqata tupayuran chaypas, allin mayllisqa otaq chinkachisqan kanan karan.
Israel llaqta runakuna manaña yacharankuchu imarayku chaykuna ruwanankuta chaypas, chayta kasukuyqa paykunaq allinninpaqmi karan chhaynapi mana onqoshanankupaq (Levítico 11: 32 - 38).
Chay broncemanta puruña ruwasqankuqa hatunkaraymi karan, chayman unu hunt’achiyqa sasachá karan.
Chhaynaña karan chaypas hunt’achispan chaypi maqchikunanku karan, manapunin mana maqchikuspaqa haykunankuchu karan (Éxodo 30: 17 - 21).
[9 paginapi recuadro]
Limpio kaymanta huk doctorpa rimasqan
Unullawanmi kawsanchis, ichaqa sichus qhellichasqa kashan chayqa, imaymana onqoykunatan tarichiwasunman, wakin onqoykunaqa wañuytapas apamuwasunmanpaschá.
Chaymanta cuidakunapaqmi Camerún nacionpi kaq Duala llaqtapi llank’aq Jephté Mbangue Lobe sutiyoq doctor imakuna ruwanamanta allinta rimaran.
Chay doctormi niran: “Sichus mana yachankichu tomanaykipaq unu qhellichus icha limpiochus kashan chayta chayqa, t’impuchispa tomay ” nispa.
Chaymanta nillantaq: “Unu limpioman tukunanpaqqa yaqapaschá sut’uyachiwaq cloro lejía nisqakunawan, ichaqa yachanaykin chaykuna ruwayta, mana chayqa yaqapaschá onqochisunkiman.
Jabonqa manan nishu qolqepaqchu kashan riki, chhaynaqa sapa manaraq mikhushaspa, sapa bañomanta lloqsispayki ima makiykita maqchikuy jabonwan.
P’achaykitapas t’aqsashallaypuni, sichus k’iriyoq kashanki otaq aychaykipi ima onqoypas kashan chayqa, rupha unuwan p’achaykita t’aqsay ”, nispa.
Nillarantaqmi: “Wasi limpiolla kanapaqqa llapa familian limpianan, ukhunta hawantawan.
Bañotapas allintan limpiana, chaypin ch’uspikuna ch’illikukunapas kashan ”, nispa.
Wawakunatapas khaynatan nillarantaq: “Manan mayuchakunata p’onqoruspa chaykunapi bañakunachu, chaykunapin kashan onqoy rikhurichiq mana rikuna huch’uy kuruchakuna ”, nispa.
Tukunanpaqtaq niran: “Puñunaman ch’uspikuna mana haykunanpaq mosquitero nisqatapas allinta churay, puñuq rispapas allintan limpiakunayki, kiruykitapas allintan maqchikunayki ”, nispa.
Chhaynaqa, sichus mana munanchischu onqoyta chayqa, limpio kanapaqmi kallpachakuna.
[8 paginapi foto]
P’achataqa t’aqsashanallan, mana chayqa imaymana onqoykunatan tarisunman
[8 paginapi foto]
Cheqaq cristianokunaqa limpiotan hap’inku wasinkuta wasinku muyuriqtapas
[8 paginapi foto]
Wasiq limpio kananqa mamakunamantan astawanqa kanman
Diosta allinta reqsiy
Kamaqninchisqa hatunchanapaq hinan
Apocalipsis 4: 11
YAQAPASCHÁ hayk’aqllapas tapukuranki: “¿Imapaqtaq kay pachapiri kawsashani? ”, nispa.
“Tukuy imapas yanqallamantan rikhurimuran ”, nispa niqkunaqa manan chayta yachankuchu.
Jehová Dios tukuy imatapas kamaq kasqanpi creeqkunan ichaqa yachanku imapaqchus kawsay kasqanta (Salmo 36: 9).
Yachankun Apocalipsis 4: 11 textopi nisqanta hunt’anankupaq kamasqa kasqankuta.
Chaytaqa apóstol Juanmi qelqaran. Chaymi kunan chay textoq ima nisqanta allinta estudiaspa yachasunchis imapaqpunichus kamasqa kasqanchista.
Hanaq pachapis Jehová Diosta nishasqaku: “Qanqa Señor Diosniyku, hatunchaytapas, yupaychaytapas, atiytapas chaskinaykipaq hinapunin kanki, tukuy imaymanata qan kamasqaykirayku, chaymi munayniykiwan kashankupas, kamasqapas karqanku ”, nispa.
Chaytan Juan rikusqa mosqoypi hina.
Chaypi nisqanku hina Jehová Diosllan chaskinan yupaychayta, hatunchayta, atiytapas.
Paylla tukuy imatapas kamaq kasqanrayku.
Chhaynaña kaqtinpas yaqa llapa runakunan mana Kamaqninkuta hinachu payta qhawarinku.
Wakin Dios sonqo runakunan ichaqa, Diospa imaymana kamasqanta qhawarispa allinta reparanku Dios imayna kasqanta, arí, Diosqa “kamasqankunapin sut’ita reqsichikun ”.
Chayraykun chay runakunaqa agradecekuspa Diosta hatunchanku yupaychanku ima.
Chaymantapas llapa runakunamanmi willanku Jehová Dioslla tukuy imaymana kamaq kasqanmanta, paylla ancha respetana admiranapaq hina kasqanmantawan (Salmo 19: 1, 2; 139: 14).
Ichaqa, ¿imaynatataq tukuy atiyniyoq Diosmanri atiyta qosunman?
(Isaías 40: 25, 26.)
Diospa rikch’ayninman hinataq kamasqa karanchis chayqa, ñoqanchispapas kanmi atiyninchisqa, ichaqa manan Diospa hinachu (Génesis 1: 27).
Sichus Dios ñoqanchisrayku tukuy imaymana ruwasqanmanta tukuy sonqowan agradecekusun chayqa, allintan kallpachakusun payta servinapaq, chhaynapin atiyninchista payman qosun.
Arí, kallpanchista otaq atiyninchista munayninchista ruwaspalla tukushanamantaqa, Diospa munaynintan ruwananchis.
Chhaynaqa, ¿imaraykun kay pachapi kawsashanchis?
Apocalipsis 4: 11 texton nin: “Tukuy imaymanata qan kamasqaykirayku, chaymi munayniykiwan kashankupas, kamasqapas karqanku ”, nispa.
Chay textoq nisqan hina, Diospa munasqanraykun kay pachapi kawsanchis, manan munasqanchisraykuchu.
Chaymi pipas munasqanman hina kawsaqtinqa mana kusisqachu kawsan.
¿Chhaynaqa imatan ruwananchis kusisqa thak kaypi kawsanapaq?
Allintan yachananchis imatachus Diospa munasqanta, chayman hinataqmi kawsananchispas.
Chayta ruwaspallan yachasunchis imapaqchus kawsasqanchista (Salmo 40: 8).
[26 paginapi kaq fotota horqorqan]
NASA, ESA y A.
Nota (STScl)
32 página
▪ ¿Imaynatan Jesuspa ejemplon yanapawasunman allin runa kanapaq, kusisqa kawsanapaqwan?
(Página 3)
▪ Limpio kawsay yanapawanchisña mana onqonanchispaq chaypas, ¿imaraykupiwanmi limpio kananchis?
(Página 7)
▪ ¿Imatan wawakuna necesitanku taytankumanta?
(Página 11)
▪ ¿Atisunmanchu Diosman rikch’akuq kayta?
(Página 15)
▪ ¿Imawanmi Jesús wañuyta tupachiran?
(Página 17)
Kaykunamanta yachachin
Enero - marzo de 2009
Jesusqa allin ejemplon ñoqanchispaq
KAYKUNAMANTAN WILLAKUSHAN
3 Jesusqa allin ejemplon ñoqanchispaq
7 Limpio kawsayqa ancha allinpunin
11 ¿Imatan ruwawaq allin tayta kanaykipaq?
15 Diosta allinta reqsiy — Diosman “rikch’akuq kaychis ”
16 Jesuspa yachachiyninkuna — Wañusqakunaqa kawsarimpunqakun
18 Jehová Diosmi yanapawaran imaymanakunata aguantanaypaq 22 Kay revista leekunaq tapukuynin
24 Wawaykunata yachachiy — Ama Josepa wayqenkuna hina envidiakuqqa kaychu
26 Diosta allinta reqsiy — Kamaqninchisqa hatunchanapaq hinan
27 Paykuna hina kay — “Chaykunata yuyaymanaspa sonqonpi allintapuni hap’irqan ”
31 Wayna sipaskunapaq — Trampa churasqankupi paykunallataq urmanku
¿Imaraykun cristianokuna Diospaq hunt’aq kananchis?
“Jehová Diosníy, [...] qanpaq hunt’aq kasqayman hina juzgaway. ” (SAL.
7: 8, NM.)
1, 2.
¿Imakunan kawsayninchispi Diosta hunt’aq sonqowan serviyninchista pruebaman churanman?
HUK wayna cristianotan compañeronkuna turiyanku maqayta munaspa.
¿Imatan chay wayna ruwanqa?
¿K’amispachu paykunata maqayta munanqa icha controlakuspachu ayqerikunqa?
Huk casado cristianon sapallan wasinpi kashan, payqa Internetpin huk temamanta yachananpaq maskhashan.
Chayllamanmi qonqaylla rikhurimun qhelli hucha ruwayta qhawanapaq recuadro.
¿Kichanqachu chay recuadrota qhawananpaq icha wisq’anqachu?
Huk iñiqmasinchismi amigankunawan parlashan, ichaqa chayllamanmi huknin amigan huk hermanamanta mana allinta rimayta qallarin.
¿Imatan chay hermana ruwanqa?
¿Paypas paykunawan kuskachu mana allinta rimallanqataq icha huk temamantachu rimanqa?
Mayqen cristianopas chay iñiqmasinchiskuna hina tarikuspaqa kallpachakunanmi Diospaq hunt’aq kananpaq.
Sapa p’unchay kawsasqanchispi imataña ruwananchispaqpas ¿Diospaq hunt’aq kananchispiraqchu yuyaykunchis?
Lliwpas munanchismi mana onqospa kawsayta, allin p’achasqa kayta, llank’anayoq kayta, amigonchiskunawan allinpi kayta, casado warmi qharipas sumaq kawsayta.
Cristianokunan ichaqa tukuy imamantapas Jehová Diospaq hunt’aq kananchispi astawanqa yuyaykunanchis, ¿imarayku?
Sonqonchista Dios t’aqwispaqa, paypaq hunt’aqchus kashanchis icha manachus chaytan qhawan (Sal.
139: 23, 24).
a) ¿Imata ruwananchispaqmi Jehová Dios sapankanchisman saqewanchis?
b) ¿Imakunamantan kay estudiopi yachasunchis? “Tukuy allin kaqkunatapas ” Jehová Diosmi qowanchis.
Payqa sumaq qhali cuerpoyoqta, allin yuyaykuqtan kamawaranchis.
Chaywanpas Jehová Diosqa manan obligawanchischu payta hunt’aq sonqowan servinanchispaq.
30: 19). Kay estudiopi yachasunchis iman Diospaq hunt’aq sonqo kay chayta, yachallasuntaq hunt’aq sonqo kanapaq kinsa razonkunata.
¿Imataq hunt’aq kayri?
¿Imataq hunt’aq kayri?
Animalkunata sacrificiopi haywanankupaq Dios kamachikuy qosqanmanta, ¿imatan yachanchis?
Askha runakunan mana yachankuchu hunt’aq nisqa simi askhamanta rimasqanta.
Wakin kamachiqkunan ninku hunt’aqmi kayku nispa, chaywanqa honradon kayku nishankun.
Honrado kayqa allinmi ichaqa hunt’aq kayqa manan honrado kayllachu.
Bibliaq nisqan hina, hunt’aq runaqa mana huchachanata ch’uyata kawsaq runan.
Hunt’aq kaywan tupaq hebreo rimaypi simikunaqa “hunt’asqa ”,“ ch’uya mana imanasqa ” “mana huchachana ” simikunamantan hamun.
Chay simikunamanta huknintan utilizakun ñawpaq tiempopi Diosman sacrificiopi ch’uya animalkuna haywanankumanta kamachikuypi.
Sacrificiopi haywasqankuta Dios chaskinanpaqqa qhali, ch’uya mana imanasqa animalmi kanan karan (leeychis Levítico 22: 19, 20).
Chayraykun Jehová Diosqa anchata phiñakuran Israel runakunapaq chay kamachikuyta mana kasukusqankumanta, paykunaqa onqosqa, wist’u, ñawsa animalkunatan sacrificiopi haywasqaku (Mal.
1: 6 - 8).
5, 6. a) ¿Ima ejemplokunan rikuchiwanchis llapanchispas hunt’asqata, ch’uyata imatapas munasqanchista?
b) ¿Imaraykun mana ch’uya runachu kananchis Diospaq hunt’aq kanapaq?
Imatapas rantikuspaqa, llapanchispas hunt’asqa kanantan munanchis manan imapas faltanantaqa munanchischu.
Ejemplopaq, sichus libreriata riwaq libro rantikuq, hinaspa maskhasqayki librota tarispa t’aqwiriqtiyki askha hojankuna faltanman chayri, ¿rantikuwaqchu?
Manan riki, aswanpas huk libreriakunapin maskhawaq.
Kunanqa huk warmipi yuyaykusun, payqa mercadotan rin fruta rantikuq.
Manzanatan rantiyta munan chaymi ch’uya, allinnin manzanakunata akllayta qallarin, ismusqataqa manan akllanchu.
Chay hinatan Diospas hunt’asqata, ch’uyata, paypaq hunt’aq sonqo runakunata maskhan (2 Cró.
16: 9).
Tapukusunmanpaschá ¿Diospaq hunt’aq sonqo kanapaq, ch’uya runa mana imapi pantaqchu kana?
nispa. Yaqapaschá yuyaykusunman: “Huchayoq runataq kanchis chayqa mana hunt’asqa hojayoq libroman, ismusqa manzanamanmi rikch’akunchis ”, nispa.
¿Hayk’aqllapas chhaynata sientekurankichu?
Chhayna kaqtinqa yuyariy, Jehová Diosqa manan mañawanchischu ch’uya mana imapi pantaq kananchistaqa, payqa manan hayk’aqpas mana atinanchistaqa mañawasunmanchu (Sal.
103: 14; Sant. 3: 2).
* Paypaq hunt’aq kananchistan ichaqa munan.
Chhaynaqa, ¿imapin ch’uya mana pantaq kay hukniray hunt’aq kaymanta?
Huk ejemplota qhawarisun. Huk wayna casarakunanpaqmi pisillaña kashan.
Payqa manan suyanmanchu novian manaña imapipas pantananta.
Ichaqa munanqan tukuy sonqomanta munakunanta payllapaq munakuynin kanantapas.
Chay hinallataqmi Jehová Diospas, payqa “sienteq Diosmi ” pay sapallantan yupaychananchista munan (Éxo.
20: 5). Diosqa manaña ch’uya mana imapi pantaq kananchistachu mañawanchis chaypas tukuy sonqonchiswan munakunanchista, payllata yupaychananchistan munan.
7, 8. a) ¿Imaynatan Jesús rikuchiran Diospaq hunt’aq kasqanta, imatan chaymanta yachanchis?
b) Bibliaq nisqanman hina, ¿iman hunt’aq kay?
Yuyashanchispaschá aswan chaniyoq kamachikuymanta Jesusta tapuqtinku imayna kutichisqanta (leeychis Marcos 12: 28 - 30).
Jesusqa manan mayqen kamachikuy kasqallantachu willaran aswanpas chay kamachikuyman hinan kawsaran.
Payqa lliwmantapas aswantan Jehová Diosta tukuy sonqonwan, yuyayninwan, kallpanwan ima munakuran.
Jesusqa imayna kawsasqanwanmi yachachiwaranchis Diospaq hunt’aq kayta ruwayninchiskunawan rikuchinanchista, chay ruwaykunaqa tukuy sonqonchismantan kanan.
Chayrayku sichus munanchis Diospaq hunt’aq kayta chayqa, Jesuspa yupinta qatikunanchis.
Chhaynaqa, Bibliaq nisqanman hina hunt’aq kayqa tukuy sonqowan Jehová Diosta serviymi, payta tukuy imapi kasukuspa munayninta ruwaymi.
Diospaq hunt’aq runakunaqa anchatan kallpachakunku tukuy ima ruwasqankupipas payta kusichinankupaq, ima ruwaytachus Dios ancha allinpaq qhawarin chaytan paykunapas ruwanku.
Kunan qhawarisunchis imarayku Diospaq hunt’aq kay ancha importante kasqanta, kinsamanta yachasunchis.
¿Imaynatan hunt’aq kayninchiswan rikuchisunman Dioslla kamachinanpaq derechoyoq kasqanta?
¿Imaynatan rikuchisunman Jehová Diosta kamachiqninchista hina akllakusqanchista?
Ancha hatun Jehová Dios tukuytapas kamachinanpaqqa, manan runakunaq hunt’aq kananmantachu.
Imataña kamasqan runakuna ruwankuman otaq ninkuman chaypas, paymi teqsimuyuntinpi Ancha Hatun Kamachikuqqa payllataqmi wiñaykamapas kanqa.
Chaywanpas hanaqpachapipas kay pachapipas yanqa tumpakuykunan karan Dios contra, kamachikuynin contra ima.
Chayraykun ancha hatun kamachikuq kasqanqa ch’uyanchasqa kanan, arí, llapa runakuna, angelkuna iman yachananku Jehová Dioslla kamachikunanpaq derechoyoq kasqanta, chaninta munakuywan kamachisqantapas.
Jehová Diospa testigonkunaqa kusikuywanmi runakunaman willanchis Dioslla teqsimuyuntinpi kamachinanpaq derechoyoq kasqanmanta.
Ichaqa, ¿imaynatan rikuchisunman Jehová Dioswan kashasqanchista, payllata kamachiqninchista hina qhawarisqanchistapas?
Tukuy ima ruwasqanchispipas paypaq hunt’aq sonqo kaspa.
¿Imamantan Satanás runakunata tumpawanchis?
¿Imaynatan Saqraq tumpasqanman kutichiwaq?
¿Imaynatan hunt’aq kayninchis tupan Ancha Hatun Diospa kamachikuyninwan?
Satanasmi nin: “Manan pi runapas Diostaqa kamachikuqta hina munakuspa kasukunqachu ”, nispa.
Askha angelkunaq ñawpanpin Diosta niran: “Qhali kashaspaqa, tukuy imantapas runaqa qoyta atinmi, kawsayninta qespichinanraykuqa ”, nispa (Job 2: 4).
Chaypi nisqan hina Saqraqa manan chanin runa Jobllatachu k’amiran, aswanpas llapa runakunatawanmi tumpallarantaq.
Chayraykuchá Bibliaqa Saqrata sutichan: “Wawqe - pananchiskunata tumpaqmi ”, nispa.
Payqa Jehová Diostan asipayan, manan mayqen cristianopas hunt’aq sonqowanqa servisunkichu, nispa.
Arí, Satanasqa sapankanchismantan nin: “Runakunaqa kawsanankuraykun Diosta saqerparipunqaku ”, nispa.
¿Imaynan sientekunki Saqra chhayna tumpasqasuykimanta?
¿Munawaqchu Saqraq llullakusqanta sut’iman horqoyta?
Chaytaqa rikuchiwaq Diospaq hunt’aq kaspan.
11, 12. a) Willay, ¿imaynatan sapa p’unchay decidisqanchispi rikuchisunman Diospaq hunt’aq kasqanchista?
b) ¿Ima ruwaymi anchata kusichiwanchis?
Chayraykun sapa p’unchay allinta yuyaykunanchis ima ruwananchispaqpas.
¿Yuyashankichu qallariy parrafopi kinsa iñiqmasinchiskunamanta rimasqanchista?
¿Imatan huk hunt’aq sonqo runa ruwanman chay iñiqmasinchiskuna hina tarikuspa?
Ñawpaqpi rimasqanchis hina, waynaqa compañeronkunaq ruwasqanmanta phiñakuspan paykunawan maqanakuyta munan, ichaqa Romanos 12: 19 textopi kamachikuytan yuyarin chaypin nishan: “Munasqa wawqe - panaykuna, ama qankuna kikiykichisqa vengakuychischu, aswanpas Diosman chaytaqa saqeychis pay muchuchinanpaq.
Diospa Simin Qelqan nin: ‘ Ñoqamanmi tupawan vengakunayqa, ñoqañan kutichipusaq ’ ”, nispa.
Chaymi ch’inlla pasapun.
Chaymi chay qhelli ruwaykunata mana qhawanchu imaynan venenoyoq unutapas mana ukyanmanchu hinata.
Huk iñiqmasinchismanta mana allinta rimayta qallariqkuna ukhupi tarikuq hermananchispas kay yuyaychaytan yuyarin: “Sapankanchismi runamasinchispa sonqonman chayaqta ruwananchis paypa allinninpaq, ahinapi payta iñiyninpi wiñachinanchispaq ”.
Payqa yachanmi chhayna rimayqa Diospa qhawarinanpaq mana allin kasqanta, hukkunamanta millayta rimayqa manan yanapawanchischu aswanpas chay runatan p’enqayman churanman.
Chayraykun paypas mana allin rimananmantaqa huk temakunamanta rimayta qallarin.
Chay kinsantin iñiqmasinchiskunaqa imayna decidisqankuwanmi rikuchiranku Jehová Diosllata ancha hatun kamachiqninkuta hina kasukuy munasqankuta payta kusichiy munasqankutapas.
Qanrí, ¿kaqllatataqchu ruwanki imatapas decidispa?
Chhayna kaqtinqa kasukushankin Proverbios 27: 11 textopi nisqanta: “Churilláy, yachayniyoq kay, hinaspa sonqoyta kusirichiway, chaymi k’amiwaqniyman kutichisaq ”.
¡May allinmi Diospa sonqonta kusichiyqa!
Chayraykun ¡ancha allinpuni Diospaq hunt’aq sonqo kanapaq kallpachakuyqa!
Jehová Diosqa hunt’aq kasqanchisman hinan juzgawasun
¿Imaynatan Jobpas Davidpas rikuchiranku hunt’aq kasqanchisman hina Jehová Dios juzgawananchista?
Rikusqanchis hina, hunt’aq kaspaqa Diostan kamachiqninchista hina qhawarishanchis.
Jehová Diosqa imayna kawsasqanchisman hinan juzgawasun, chayraykun Diospaqqa hunt’aq kanallanchistaq.
Chhaynatan Jobpas yuyaykuran, chaymi niran: “Diosmi chaninkaq balanzapi pesawanqa, chaypin yachanqa hunt’aq sonqo kasqayta ”, nispa (Job 31: 6, NM).
Jobqa yacharanmi runakunata Dios “chaninkaq balanzapi ” pesasqanta, arí, Diosqa chanin kasqanman hinan qhawariwanchis paypaq hunt’aq runachus kashanchis icha manachus chayta.
Davidmi kayta nillarantaq: “Señor Diosníy, llaqtakunata juzgay, Señor Diosníy, chanin kasqayman hina chaninchaway, cheqan [“ qanpaq hunt’aq ”, NM] kawsasqayman hina taripaway.
Qanqa chanin Diosmi kanki, qanmi yuyaytapas sonqotapas t’aqwinki ”, nispa (Sal. 7: 8, 9).
Arí, Jehová Diosqa t’aqwinmi yuyayninchista sonqonchistapas.
Chhaynaqa, ama qonqasunchu imatas Dios ñoqanchispi qhawan chayta; Davidpa nisqan hina, Jehová Diosqa hunt’aq kasqanchistan qhawan, chayman hinataq juzgawanchis.
¿Huchayoq kasqanchisraykuchu Diospaq mana hunt’aq kasunman?
Jehová Diosqa millonninpi runakunaq sonqontan t’aqwishan (1 Cró. 28: 9).
Manan askhatachu paypaq hunt’aq sonqo runakunata tarin.
Ñoqanchisrí, huchayoq runaña kanchis chaypas, ¿hunt’aq sonqo runakuna ukhupichu tarikunchis?
Pantaq runaña kanchis chaypas, Jobta, Davidta hinan Diosqa paypaq hunt’aq kasqanchista qhawariwanchis.
Huk runa ch’uya mana pantaqña kanman chaypas, manan chayraykuchu Diospaq hunt’aq kanman.
Ichaqa millonninpi runakunan huchayoq kashaspapas hunt’aq kaspa Jehová Diosta tukuy sonqowan serviranku.
Qanpas, atiwaqmi Diosta hunt’aq sonqowan serviyta.
Diospa promesankunata chaskinapaqqa hunt’aqmi kananchis
¿Imaynatan David rikuchiran Diospa promesankunata chaskinanpaq hunt’aq kay necesitakusqanta?
Jehová Diosqa imayna kawsasqanchisman hinan juzgawasun, chaymi anchata kallpachakunanchis hunt’aq kananchispaq, chayta ruwaspallan hamuq tiempopaq suyakuyniyoqqa kasun.
Davidqa allintapunin chayta yacharan (leeychis Salmo 41: 12).
Payqa suyakuranmi wiñaypaq Diospa allin qhawarisqan kayta.
Kunan tiempopi cristianokuna hinan Davidqa Diosta servispa wiñaypaq kawsayta munaran, payman aswan - aswanta achhuykuspa ima.
Payqa yacharanmi Diospaq hunt’aq kaqtin yuyaykusqankuna hunt’akunanta.
Sichus ñoqanchispas Diospaq hunt’aq kasun chayqa Davidta hinan yanapawasun saminchawasuntaq kanpas.
16, 17. a) ¿Imaraykun Diospaq hunt’aq kananchis?
b) ¿Ima tapuykunatan qatimuq estudiopi kutichikunqa?
Kunanpas hamuq tiempopaq suyakuyninchismi yanapawanchis kusisqa kawsananchispaq.
Chay kusikuymi yanapawanchis sasachakuykunata atipananchispaq, yuyayninchistapas hark’anmi mana allin piensaykunamanta.
Chayraykun suyakuyninchistaqa Biblia rikch’anachin huk cascowan.
Imaynan cascoqa guerrapi maqanakuqtinku soldadoq umanta hark’an, chhaynallataqmi hamuq tiempopaq suyakuyninchispas yuyayninchista hark’an Saqraq mana allin yuyaykuykuna mast’arisqanmanta.
Mana suyakuyniyoq kaspaqa manan yachasunmanchu imapaq kawsasqanchista.
Chayrayku, ¿hunt’aq sonqowanchu Diosta servishanchis, hamuq tiempopaq suyakuyninchispipas yuyaykushallanchischu?
Chhaynaqa, tukuy imapipas hunt’aqpuni kaspa tukuy sonqo Jehová Diosninchista servishallasun.
¡May allinpunin Diospaq hunt’aq kayqa!
Qatimuq estudiopin kay tapuykunata kutichisun: ¿Imatan ruwananchis hunt’aq kanapaq?
¿Imaynatan Diospaq hunt’aq kasunman sasachakuykunapiña tarikuspapas?
¿Atinkumanraqchu hatun huchaman urmaqkuna hukmanta Diospaq hunt’aq kayta?
Huk kutinmi Jesús niran: “Imaynan hanaq pachapi Taytaykichispas chaninpuni [ch’uya, NM] chay hinallataq qankunapas chaninpuni kaychis ”, nispa.
Runakuna ch’uya kananchismanta rimaspaqa manan mana imapi pantaq kananchismantachu Jesusqa rimasharan, payqa yacharanmi huchayoq runa kasqanchista.
Huk cristianoqa ch’uya otaq hunt’asqa kanman runamasin munakuymanta kamachikuyta hunt’aspa, arí, lliw runata munakuspa, chay ruwayqa anchatan Diosta kusichin.
Jehová Diosmi ichaqa tukuy imapipas ch’uya otaq mana pantaq.
Chaymi Diospiqa kaqlla ch’uya kaypas hunt’aq kaypas (Sal.
18: 30).
¿Imaynatan kutichiwaq?
• ¿Imataq hunt’aq kayri?
• ¿Imaynatan hunt’aq kayninchis tupan Ancha Hatun Diospa kamachikuyninwan?
• ¿Imaraykun hunt’aq kananchis hamuq tiempopi Diospa promesankunata chaskinapaq?
[12 paginapi fotokuna]
Sapa p’unchaymi Diospaq hunt’aq kasqanchisqa pruebaman churasqa
¿Imaña kaqtinpas hunt’aq sonqowanchu Diosta servinki?
“Wañunaykamapas Diospaqqa hunt’aqmi kasaq. ” (JOB 27: 5, NM.)
1, 2. a) ¿Imapaqmi kallpachakunanchis?
b) ¿Ima tapuykunatan kay estudiopi t’aqwirisun?
YAQAPASCHÁ yuyaykushanki huk sumaq wasita ruwanaykipaq, chaypi llapa familiaykiwan kusisqa kawsanaykipaq.
Ichaqa, ¿imatan ruwanayki chay munasqayki hunt’akunanpaq?
Ñawpaqtaqa chay wasitan sayarichinayki, hinaspa chaypi familiantin tiyanayki sumaqtataq chay wasiykita cuidanayki.
Kaqllatataqmi ruwananchis Diospaq hunt’aq kananchispaqpas.
Diospaq hunt’aq kayqa may allinmi, anchatan yanapawanchis ñoqanchistapas familianchistapas.
Ichaqa manan yanqallachu ninanchis Diospaq hunt’aq kaytan munani nispa, aswanpas kallpachakunanchismi chay munasqanchista hunt’ananchispaq.
Wasita hatarichinapaqqa askha qolqetan necesitakun anchatataqmi kallpachakunanchispas ruwananchispaq.
Watakunaq pasasqanman hina Jehová Diosta hunt’aq sonqowan servishanallapaqpas anchatan kallpachakunanchis, chay ruwayqa ancha allinpunin kanqa.
Kay estudiopin kay tapuykunata t’aqwirisun: ¿Imatan ruwananchis hunt’aq kanapaq?
¿Imaynatan Diospaq hunt’aq kasunman sasachakuykunapiña tarikuspapas?
¿Atinkumanraqchu hatun huchaman urmaqkuna hukmanta Diospaq hunt’aq kayta?
¿Imatan ruwananchis hunt’aq kanapaq?
3, 4. a) ¿Imaynatan Jehová Dios yanapawanchis payta hunt’aq sonqowan servinanchispaq?
b) ¿Imaynatan Jesuspa ruwasqan yanapawanchis hunt’aq kananchispaq?
Ñawpaq estudiopi yachasqanchis hina, Jehová Diosqa sapankanchismanmi saqewanchis payta hunt’aq sonqowan servinanchispaq mana servinanchispaqpas.
Sichus decidikusun Dios servinanchispaq chayqa chaskisunmi yanapayninta.
Arí, Jehová Diosqa yachachiwanchismi payta hunt’aq sonqowan servinanchispaq, santo espiritunwanmi yanapawanchis yachasqanchisman hina kawsananchispaq.
Chaymantapas yanapawanchismi paywan allinpi kayninchista mana allin ruwaykunawan ama waqllichinanchispaq (Pro.
2: 7).
¿Imatan Jehová Dios ruwaran payta hunt’aq sonqowan servinanchispaq?
Churintan kay Hallp’aman kachamuran.
Jesusqa tukuypin Diosta kasukuran, payqa ‘ wañunankaman kasukuran ’.
Ñak’arinanña kaqtinpas kasukuranmi, chaymi Yayanta niran: “Ama ñoqaq munasqaychu kachun, aswanpas qanpa munasqayki ”, nispa.
Chayraykun sapankanchis tapukunanchis: “¿Jesús hinachu Diosta kasukushani? ”
nispa. Diosta hunt’aq sonqowan servinapaqqa tukuy sonqomantan payta kasukuna.
¿Imakunapin Diosta kasukunanchis?
Chaykunamantan kunan qhawarisunchis.
5, 6. a) ¿Imaynatan David rikuchiran sapallanchis kashaspa Diospaq hunt’aq kananchista?
b) ¿Imamanmi cristianokuna urmankuman sapallanku kashaspa?
Ñawpaqkaqpi: Jehová Diostaqa kasukunanchis sapallanchis kashaspa.
Rey Davidqa allintapunin rikuchiran sapallanchis kashaspa Diospaq hunt’aq kananchista (leeychis Salmo 101: 2).
Ichaqa reytaq karan chayqa askha runakunawanmi llank’aran, chaymantapas payqa sinchi askha runakunaq ñawpaqenpichá rimaran (tupanachiy Salmo 26: 12).
Chay kutikunapiqa Diosta kasukuspan llaqtapaq allin ejemplo kanan karan (Deu. 17: 18, 19).
Ichaqa yacharanmi ‘ wasinpi ’ sapallan kashaspapas Diosta hunt’aq sonqowan kasukunanta.
Ñoqanchisrí, ¿kasukushanchischu Diosta sapallanchis kashaspa?
Davidmi niran: “Manan ima millaykunatapas ñawiywanqa qhawasaqchu ”, nispa (Salmo 101: 3, NM).
Kay tiempopiqa imaymana qhelli ruwaykunan kashan qhawanapaq, chaykunawanmi cristianokunaqa hunt’aq sonqo kayninchista waqllichisunman, astawanqa sapallanchis kashaspa.
Internetpipas rikukullanmi millay qhelli hucha ruwaykunaqa, chaymi facilllata chay qhelli ruwaykunataqa qhawasunman.
Sichus huk cristiano chaykunata qhawanman chayqa, ¿kasukushanmanchu Salmo 101: 3 textoq nisqanta?
Qhelli hucha ruwaykunata qhawayqa manapunin allinchu, chay ruwaykunaqa sonqonchistan waqllichin, conciencianchistan qhellichan, casado warmi qharitapas t’aqanachinmi (Pro.
4: 23; 2 Cor.
7: 1; 1 Tes.
4: 3 - 5).
Sapallanchis kashaqtinchis, ¿ima texton yanapawasunman Diosta sonqomanta kasukunapaq?
Ichaqa manan mayqen Diosta serviq cristianopas sapallanchisqa kashasunmanchu.
Hanaq pachapi kaq munakuq Yayanchisqa qhawamuwashallanchismi (leeychis Salmo 11: 4).
Diosqa maytachá kusikun qhelli hucha ruwaykunata mana qhawaqtinchisqa, Mateo 5: 28 textopi kamachikuyta kasukuqtinchispas.
Chayrayku amapuni hayk’aqpas qhawaychu huchaman apaq millay qhelli ruwaykunataqa.
Amapuni Diospaq hunt’aq sonqo kasqaykitaqa waqllichiychu qhelli ruwaykunata qhawaspa otaq leespa.
8, 9. a) ¿Ima sasachakuypin tarikuranku Danielwan compañeronkunawan?
b) ¿Imaynatan wayna sipaskuna kusichinkuman Jehová Diosta iñiqmasinkutapas?
Iskaykaqpi: mana iñiq runakuna ukhupi tarikuspapas tukuy sonqowanmi Diostaqa kasukunanchis, chhaynapin hunt’aq kasqanchista rikuchisun.
Yuyaykusun Danielpi, kinsantin compañeronkunapi ima, paykunan waynallaraq kashaqtinku Babilonia llaqtaman preso apasqa karanku.
Chay llaqtaman chayaspankun Jehová Diosta mana reqsiq runakuna ukhupi tarikuranku.
Diospa hark’asqan mikhunakunata munachiqtinkuqa manan paykunapaqqa sasachu kanman karan Diospa kamachikuyninta p’akinankupaq.
Manan chaypiqa karanchu tayta mamankupas, umalliqkunapas nitaq Israelpi sacerdotekunapas paykunata rikunanpaq.
¿Pitaq yachanman karan mana kasukusqankuta?
Jehová Diosmi.
Chayraykun paykunaqa yuyaykuranku Diosta kasukunankupaq chay hawa sasachakuypiña otaq peligropiña tarikunkuman karan chaypas (Dan.
1: 3 - 9).
Kay tiempopipas Jehová Diosta serviq wayna sipaskunaqa chaytan ruwanku, paykunaqa respetankun Diospa kamachikuyninkunata chaymi compañeronkunaq millay ruwasqankuta mana ruwankuchu.
Sichus qankuna wayna sipaskuna mana drogakunkichischu, mana k’araq sonqoyoqchu otaq maqakuqchu kankichis, qhelli rimaykunatapas mana rimankichischu, qhelli hucha ruwaymantapas ayqekunkichis chayqa, Diostan kasukushankichis chhaynapin rikuchishankichis paypaq hunt’aq kasqaykichista.
Chay ruwasqaykichiswan Diosta, iñiqmasinchiskunatawan kusichisqaykichismantapas, qankunan kusisqa kawsallankichistaq allinniykichispaq kasqanrayku (Sal.
110: 3, NM).
a) ¿Ima ruwasqankuwanmi wakin wayna sipaskuna Diospaq hunt’aq kayninkuta waqllichiranku?
b) ¿Imaynatan qhawarinku qhelli hucha ruwayta Diospaq hunt’aq kaqkuna?
Kinsakaqpi: Diostaqa kasukunallanchistaqmi qhariwan otaq warmiwan tratasqanchispi.
Yachasqanchis hina, Diosqa huchachanmi qhelli ruwaykunataqa.
Wakinmi ichaqa mana huchapaqchu chaykunata qhawarinkuman.
Wakin wayna sipaskunan parejankuq otaq parlaqmasinkuq qharikayninta otaq warmikayninta llamipayanku ch’onqanku ima otaq hatun hisp’ananmanta t’inkinakunku, chay ruwaykunamantan paykunaqa ninku, manan qhelli ruwaychu nispa.
Ichaqa qonqankun chay ruwaykunatapas huchapaq Dios qhawarisqanta qhelli hucha ruway otaq fornicación kasqanrayku.
Chayrayku, sichus huk cristiano chaykunata ruwanman chayqa Diospa llaqtanmantan wikch’usqa kanman.
* Astawanqa, chayta ruwaq wayna sipaskunaqa manan Diospaq hunt’aq sonqochu kanku.
Diosta hunt’aq sonqowan serviqkunaqa ayqekunkun chay ruwaykunamanta.
Paykunaqa manan wanachisqa kayta manchakuspallachu qhelli ruwaymantaqa ayqekunku, aswanpas Diospa sonqonta mana k’iriyta munaspankun.
Imapas huchallichiq kaqman achhuykunankumantaqa mana allin ruwaykunamantan karunchakunku qhelli hucha ruwaymantapas ayqekunkun.
Chhayna kawsaymi Diospaq hunt’aq sonqo kayqa.
¿Imaynatan Diospaq hunt’aq kasunman sasachakuykunapiña tarikuspapas?
¿Imaraykun ancha allinpuni Diosta kasukushallay?
Qhawasqanchis hina Diospaq hunt’aq kayqa payta kasukuymi, chayrayku hunt’aq kanapaqqa kasukunallanchispuni Diosta.
Huk kutillapi kasukuyqa manapaschá imapaschu kanman, ichaqa tiempowanmi kasukuyninchisqa askhaman tukunman, chhaynapi hunt’aq kasqanchista rikuchinapaq.
Chaymanta aswan allinta yachanapaq adobewan rikch’anachisun.
Huk adobellaqa manan imapaschu kanman, askha adobekunawanmi ichaqa huk sumaq wasita hatarichisunman.
Chhaynallataqmi, sichus Diosta kasukullasunpuni chayqa, tukuy kawsasqanchis p’unchaykunan paypaq hunt’aq kasun.
¿Imaynatan David sasa tiempopi tarikuspa Diospaq hunt’aq kasqanta rikuchiran? ¿Imatan chaymanta yachanchis?
Diospaq hunt’aq kasqanchistaqa astawan rikuchisunman, sasachakuykunapi tarikuspa otaq mana chaninta pipas tratawaqtinchis.
Davidmanta yachasun.
Wayna kashaqtinmi paytaqa Jehová Diosta serviq rey Saúl qatiykacharan.
Chay tiempopaqqa manañan Diosqa Saulta allinpaqchu qhawariran, Davidmi ichaqa Diospa allin qhawarisqan karan, chayraykun Saulqa sinchita paypaq phiñakuran.
Saulqa askha watatawanraqmi Israelpi rey karan, chaymi Davidta soldadonkunawan qatiykacharan.
¿Phiñakuranchu David Diospaq askha wata Saúl qatiykachasqanmanta?
¿Yanqan ñoqaqa kay sasachakuyta aguantashani nispachu niran?
Aswanpas payqa anchatan Saulta respetaran Jehová Diospa akllasqan rey kasqanrayku, chaymi mana wañuchiytapas munaranchu (1 Sam.
24: 2 - 7).
¿Imaynatan rikuchisunman Diospaq hunt’aq kasqanchista mayqen iñiqmasinchispas mana allinta ruwaspa sintirachiwaqtinchis?
¡Davidpa chay ruwasqanqa ancha allinpunin yachaqakunanchispaq!
Llapa Diosta serviqkunan huchayoq runa kanchis, chayraykun wakin iñiqmasinchiskunaqa mana allintachu comportakunkuman.
Ichaqa kusikunchismi llapallanku Diospa llaqtan hina paypaq hunt’aq kanankuta yachaspa (Isa. 54: 17).
¿Imatan ruwasunman mayqen iñiqmasinchispas mana allinta ruwaspa sintirachiwaqtinchis?
Sichus chay iñiqmasinchispaq sinchita sonqonchispi phiñakusunman chayqa, Diospaq hunt’aq sonqo kayninchistan waqllichipusunman.
Manan hukkunaq mana allin ruwasqanraykuqa Dioswan phiñakunanchischu nitaq chayraykuchu saqepunanchis Diospaq hunt’aq kayta (Sal. 119: 165).
Chhayna pruebakunata aguantaspaqa, Diospaq hunt’aq kasqanchistan rikuchisunchis.
¿Imaynatan hunt’aq cristianokuna chaskinku Bibliamanta ima yachachikuypas aswanta sut’inchakuqtin otaq huk cambiokuna kaqtinpas?
Chaymantapas Diospaq hunt’aq kasqanchista rikuchinapaqqa mana rimapakuspan chaskinanchis Diospa llaqtanpi ima cambiopas kaqtin.
Diospa llaqtanpaq hunt’aq kaspaqa paypaqpas hunt’aqllataqmi kanchis.
Kunanmi Diosqa llaqtanta astawanraq saminchashan, chaymi Diosta yupaychayqa mana hayk’aq sucedesqanta hina astawan mast’arikushan (Isa. 2: 2 - 4).
Bibliamanta ima yachachikuytapas astawan sut’inchakuqtin otaq Diospa llaqtanpi ima cambiopas kaqtinqa tukuy sonqomantan chaskinanchis.
Bibliamanta yachachikuykuna p’unchaymanta p’unchay aswanta k’ancharisqanqa kusikunapaqmi (Pro.
4: 18). Chayrayku sichus mana allintachu entiendenchis imarayku chay cambiokuna kasqanmanta chayqa, Jehová Diospa yanapaynintan mañakunanchis chaykunata sonqomanta chaskinapaq, hinaspa kasukushallasun payta hunt’aq sonqowan servispa.
¿Atinkumanraqchu huchaman urmaqkuna Diospaq hunt’aq kayta?
¿Pillan Diospaq hunt’aq kayninchista waqllichinman?
Hukkaq estudiopi yachasqanchis hina ancha importanten Diospaq hunt’aq kayqa, chayta ruwaspallan paywanqa allinpi kasunchis hamuq tiempopaqpas suyakuyniyoq kasunchis.
Ama qonqaychu, Diospaq hunt’aq kayninchistaqa kikillanchismi waqllichipusunman.
Jobqa allintan chayta yacharan, chaymi niran: “Wañunaykamapas Diospaqqa hunt’aqmi kasaq ”, nispa (Job 27: 5, NM).
Sichus qanpas Job hina yuyaykuspa astawan Diosman achhuykunki chayqa, tukuy tiempon Diosta hunt’aq sonqowan servinki.
16, 17. a) ¿Imatan mana ruwananchu hatun huchaman urmaq cristiano?
b) ¿Imatan ruwanan?
Chaywanpas, wakin cristianokunaqa manañan hunt’aq sonqowanchu Diosta servinku.
Wakinqa hatun huchamanmi urmanku, imaynan apostolkunaq tiemponpipas urmaranku hinata.
Sichus chayta ruwaranki chayqa, ¿atiwaqraqchu hukmanta Diospaq hunt’aq sonqo kayta?
Arí, atiwaqraqmi.
Ichaqa, ¿imatan chaypaq ruwanayki?
Ñawpaqtaqa rimasunchis imatas mana ruwanaykichu chaymanta.
Hatun huchaman urmaqqa manan tayta mamanman, umalliqkunaman, mayqen iñiqmasinchiskunamanpas huchallikusqanmanta willayta munanmanchu.
Biblian ichaqa kayta nin: “Huchankunata pakaykuqqa manan allinyanqachu, huchankunata willakuspa saqepuqmi ichaqa khuyapayasqa kanqa ”, nispa (Pro.
28: 13).
Diosmantaqa manan imatapas pakasunmanchu chaymi huchallikusqankuta pakaqkunaqa mana allintachu ruwashanku (leeychis Hebreos 4: 13).
Wakinqa iskay uyan kanku Diosta servishaspapas pakallapin huchallikushankuman.
Chhayna ruwayqa manan hunt’aq sonqowan Diosta serviychu.
Jehová Diosqa manan chaskinchu huchallikusqankuta pakaqkunaq yupaychaynintaqa, aswanpas payqa sinchitan phiñakun chhayna ruwasqankuwan (Pro.
21: 27; Isa.
1: 11 - 16).
Sichus huk cristiano hatun huchaman urman chayqa umalliqkunamanmi willakunan.
Jehová Diosqa umalliqkunatan churan iñiyninpi onqoqkunata yanapanankupaq (leeychis Santiago 5: 14).
Ama wanachisqa kayta manchakuspaqa iñiyniykipi chiriyaychu.
Sichus sinchi onqosqa kaspa inyeccionta churachikunayki kanman chayqa, ¿nanayta manchakusqaykiraykuchu mana churachikuwaq?
18, 19. a) Hatun huchaman urmaqkunaqa atinkumanraqmi Diospaq hunt’aq kayta, ¿imaynapin chayta yachanchis?
b) ¿Imata ruwananchispaqmi kallpachakushanallanchis?
¿Atinkumanraqchu hatun huchaman urmaqkuna Diospaq hunt’aq kayta?
Hukmanta Davidmanta yachasunchis.
Payqa hatun huchamanmi urmaran, qosayoq warmiwanmi wasanchay huchata ruwaran, hinaspa kamachiran qosanta wañuchinankupaq.
Chayta ruwaspaqa manan Diosta hunt’aq sonqowanchu servisharan.
Chaywanpas payqa atinmanraqmi karan Dioswan allinpi kayta.
Ichaqa wanachisqan kanan karan.
Payqa sinchitan sonqonta nanachikuran chay hucha ruwasqanmanta, chaymi Diosqa khuyapayaykuspa pampacharan.
Davidqa yacharanmi Diospa anyasqan allinninpaq kasqanta, chaymi tukuy kawsasqan p’unchaykunapi Diosta sonqomanta kasukuran.
Davidqa Proverbios 24: 16 textopi nisqanman hinan ruwaran: “Qanchis kutitaña chanin runa urmanqa chaypas, payqa sayaripullanqapunin ”.
Chaymi Jehová Diosqa David wañupusqan qhepaman churin Salomonman willaran taytan imayna kasqanmanta (leeychis 1 Reyes 9: 4).
Arí, Diosqa hunt’aq sonqo runata hinan Davidta yuyariran.
Qhawasqanchispas hina, Diosqa pampachanmi huchallikusqankumanta sonqonkuta nanachikuqkunataqa, hatun huchamanña urmaranku chaypas (Isa.
1: 18).
Sichus hunt’aq kayta munanki chayqa, tukuy sonqomantan Diosta kasukunayki.
Kallpachakushallay hunt’aq sonqowan Diosta servinaykipaq, hatun huchaman urmaqtiykipas sonqomanta pesapakuy.
¡May allinpunin Diospaq hunt’aq kayqa!
Chhaynaqa, David hina Diospaq hunt’aq kasunchis, paymi niran: “Ñoqaqa hunt’aqllapunin Diospaq kasaq ”, nispa (Sal.
26: 11, NM).
Qhawariy 2004 wata 15 de febrero La Atalayata 13 paginapi 15 parrafota.
¿Imaynatan kutichiwaq?
• ¿Imatan ruwananchis Diosta hunt’aq sonqowan servinapaq?
• ¿Imaynatan Diospaq hunt’aq kasunman sasachakuykunapiña tarikuspapas?
• ¿Atinkumanraqchu hatun huchaman urmaqkuna hukmanta Diospaq hunt’aq kayta?
[16 paginapi recuadro]
‘ ¡MAY ALLINPUNIN CHAY RUWASQANQA! ’
Phisqa killaña onqoq warmin mate tomana wasipi qolqenta qonqarparisqa, chaysi “sinchi llakisqa kasharan payqa ”, chaytan niran huk periodicopi.
Iskay waranqa dolarmi qolqen kasqa, manas hayk’aqpas chhaytukuy qolqetaqa apakachaqchu.
Qolqentan ichaqa huk honrado señorita tarikusqa, hinaspan chay qolqeq dueñonta maskhayta qallarisqa, mana tarispataq chay llaqtapi guardiakunaman qosqa paykuna dueñonman qopunankupaq.
Qolqenta qopuqtinkun chay señoraqa niran: “May allinpunin chay señoritaq ruwasqanqa ”, nispa.
Ichaqa, ¿imaraykutaq chay señorachari kutichipuytapuni munaran chay qolqeta?
Ñawpaqpi nimusqanchis periodicollataqmi nin: “Payqa Jehová Diospa testigonmi, chay religionpin yachachisqaku imatapas mana hoqarikuq kananpaq ”, nispa.
[17 paginapi dibujo]
Wayna sipaskunaqa sasachakuykunapiña tarikuspapas atinkumanmi Diospaq hunt’aq kayta
[18 paginapi dibujo]
Davidqa hunt’aq kayninta waqllichiranña chaypas, hukmantan Diospaq hunt’aq karan
Jesusllawanmi Diospa munayninqa hunt’akun
“Ñoqan kani ñanpas, cheqaq - kaypas, kawsaypas.
Pipas ñoqallantapunin Yayamanqa chayanqa. ”
1, 2.
¿Imaraykun t’aqwirinanchis Diospa munaynin hunt’akunanpaq Jesuspa ruwasqanta?
ÑAWPAQ tiempomantañan runakunaqa allin qhawarisqa kayta munaranku, llank’anankupipas paykunan aswan allin ruwaq kayta munaranku, ichaqa yaqa llapallankun mana ayparankuchu imachus ruway munasqankuman.
Huk otaq iskayllan ninkuman: “Manan pipas ñoqa hinaqa kawsayninpi ruwaranchu, ruwasqayqa ancha allinpunin ”, nispa.
Diospa Churin Jesucriston ichaqa mana piqpa ruway atisqanta ruwaran.
¿Imaraykun t’aqwirinanchis Diospa munaynin hunt’akunanpaq Jesuspa ruwasqanta?
Dioswan allinpi kananchispaqqa chaymantan yachananchis.
Jesusmi niran: “Ñoqan kani ñanpas, cheqaq - kaypas, kawsaypas.
Pipas ñoqallantapunin Yayamanqa chayanqa ”, nispa.
Qhawarisunchis imaraykun Jesús mana piwanpas igualchu kanman chayta.
Chhaynapin yachasunchis anchatataq valorasunchis Diospa munaynin hunt’akunanpaq Jesuspa ruwasqanta.
Diospa ‘ sapallan Churin ’
3, 4. a) ¿Imaraykun Jesús Diospa sapallan Churin?
b) ¿Imatan Jesús ruwaran tukuy imaymanata Dios kamaqtin?
Jesusqa manan Diospa wakin wawankuna hinachu, aswanpas ‘ Diospa sapallan Churinmi ’.
Griego rimaypi “sapallan ” simiqa“ mana pipas pay hina kaqmantan ” otaq “familianpi sapallan kaqmantan ” rimashan.
Jehová Diospa wawankunaqa millonninpitaq hanaq pachapi kanku chayqa, ¿imaynapitaq Jesusri ‘ sapallan familianpi ’?
Dios kikinmi Jesustaqa kamaran mana piqpa yanapasqan chaymi payqa sapallan.
“Payqa karqanñan manaraq imapas kamasqa kashaqtin ”, ‘ Diospa kamasqanpi qollanan ’.
Chaymantapas manan pipas Jesús hinaqa tukuy imaymanata kamaypi Diosta yanaparanchu.
Jehová Diosña Kamaq chaypas, Jesuswanmi tukuy ima kaqtapas kamaran (leeychis Juan 1: 3).
Paymi lliw imaymanata kamarqan, chaymi ñoqanchispas paypaq kanchis. Kallantaqmi sapallan Señorpas, paymi Jesucristo, paywanmi Diosqa kamarqan lliw imaymanakunata, paymi ñoqanchistapas kawsachiwanchis ”, nispa.
¿Imaynatan Biblia rikuchin Jesús sapallan kasqanta?
Ichaqa kanraqmi Jesuspa huk ruwasqankuna sapallan nispa sutichanapaq.
Bibliaqa askha sutikunawanmi otaq titulokunawan Jesusta sutichan, chaykunan rikuchin payllawan Diospa munaynin hunt’akusqanta.
Kunan yachasunchis phisqa sutikunamantawan, chaykunan tarikun Griego Rimay Qelqakunapi.
‘ Simi ’
¿Imaraykun Jesusta ‘ Simi ’ nispa sutichakun?
(Leeychis Juan 1: 14.)
¿Imaraykun Jesusta sutichakun ‘ Simi ’ nispa?
Jehová Diosqa qallariymantapachan Jesusta utilizaran angelkunaman yachachinanpaq, hinallataq kay Hallp’api runakunamanpas kamachikuyninkunata yachachinanpaq.
Jesusqa Simi kasqanta otaq Diospa rantinpi rimaq kasqantan sut’ita rikuchiran huk t’aqa judío runakunaman kay nisqanpi: “Yachachikuyniyqa manan ñoqaqchu, aswanpas kachamuwaqniy Diospan.
Pipas Diospa munayninta ruwayta munaqqa, yachanqan Diosmantachus yachachikuyniy kashasqanta, icha ñoqa kikillaymantachus rimashasqaytapas ”.
Jesustaqa “Diospa Simin ” nispan sutichakushallaran hanaq pachaman kutipuqtinpas.
¿Imaynapin ñoqanchispas Jesús hina huch’uyaykukuq kasunman?
Jesusllan lliw angelkunamantapas runakunamantapas ancha yachayniyoqqa, chaywanpas payqa manan yuyaykusqanman hinallachu yachachin aswanpas Taytanpa nisqanman hinapunin.
Manan pay kikintachu allin yachayniyoqpaq qhawarinankutapas munan aswanpas Taytantan.
¡Jesuspa chhayna kasqanqa may allinmi qatikunanchispaq!
Ñoqanchispas ‘ allin willakuykunata willanapaqmi ’ churasqa kanchis.
Chayrayku runakunaman yachachispaqa Jesús hina huch’uyaykukuq kaspa Bibliaq nisqanman hinalla rimananchis.
Arí, ‘ Diospa Simin Qelqaq nisqanmantaqa manan astawan yuyaykunanchischu ’.
“Amén ”
8, 9. a) ¿Ima ninantan nin “amén ” nisqa simi, imaraykun Jesusta chay simiwan sutichakun?
b) ¿Imaynatan Jesús rikuchiran “Amén ” kasqanta?
Biblian Jesusmanta nin: “Laodicea llaqtapi iñiq t’aqaq angelninman qelqay: Ñoqa Amén, cheqaq rimaq hunt’aq testigon, Diospa kamasqanpi qollanan kay hinata niyki ”, nispa (Apocalipsis 3: 14, NM).
¿Imaraykun Jesusta “Amén ” nispa sutichakun?
“Amén ” simiqa hebreo rimaypi“ ahinapuni kachun ” nisqa simimantan t’ikrakun, chay simitaq hamun “hunt’aq, cheqaqkaq ” nisqa simimanta.
Chaymantapas “hunt’aq, cheqaqkaq ” nisqa simitaqa Jehová Diosmi hunt’aq ninapaqmi utilizakullantaq (Deu.
7: 9; Isa. 49: 7).
Ichaqa, ¿imaynatan “Amén ” suti rikuchin Jesús sapallan kasqanta?
2 Corintios 1: 19, 20 textoq nisqanmi kutichin: ‘ Diospa Churin Jesucristoqa manapunin “arí ” nishaspaqa, manan,“ mana ” ninmanchu.
Aswanpas Diosqa Cristowanmi “arí ”, nishallanpuni.
Diospa llapa prometesqankunaqa Jesucristowanmi hunt’akun, chayraykun Diosta yupaychaspaqa Jesucristoq sutinpi “Amén ”, ninchis ’.
Arí, Jesuswanmi Diospa llapa promesankunaqa hunt’akun chayraykun payqa “Amén ”.
Kay Hallp’api Diosta tukuy sonqo kasukusqanwan sacrificakusqanwan iman rikuchiran Diospa promesankuna cheqaq kasqanta hinaspa hunt’aran.
Jesusqa hunt’aq kasqanwanmi rikuchiran Dios serviqkunata Satanaspa tumpasqan mana cheqaqchu kasqanta.
Satanasmi niran: ‘ Dios serviqkunaqa sasachakuykunapi tarikuspankuqa Diostan ñakanqaku ’, nispa (Job 1: 6 - 12; 2: 2 - 7).
Diospa llapa wawankunamantaqa Diospa Phiwi Churin Jesusmi aswan allintaqa Satanaspa tumpasqanman kutichiyta atinman karan. Chaymantapas payllan aswan allintaqa rikuchinman karan Dioslla kamachikunanpaq derechoyoq kasqanta.
¿Imaynatan “Amén ” kasqanpi Jesusta qatikusunman?
¿Imaynatan “Amén ” kasqanpi Jesusta qatikusunman?
Jehová Diospaq hunt’aq kaspa, payta ancha hatun kamachiqninchista hina kasukuspapas.
Chayta ruwaspaqa Proverbios 27: 11 textoq nisqantan kasukushasunchis, chaypin nin: “Churilláy, yachayniyoq kay, hinaspa sonqoyta kusirichiway, chaymi k’amiwaqniyman kutichisaq ”, nispa.
“Mosoq rimanakuypi allipunachiq ”
11, 12.
¿Imaraykun mana pipas Jesús hina allipunachiq kanmanchu?
(Leeychis 1 Timoteo 2: 5, 6.)
Jesusqa ‘ Diostawan runakunatawan allipunachiqmi ’, “mosoq rimanakuypi [otaq contratopi] allipunachiq ”.
Ichaqa Moisespas huk allipunachiqmi karan, Diosqa Moisesnintan Israel runakunamanqa Kamachikuy Simita qoran, chhaynaqa ¿imaraykutaq mana pipas Jesús hina huk allipunachiq kanmanchu?
Griego simimanta t’ikrakuq ‘ allipunachiq ’ simiqa leymanta rimaq simiwanmi tupan, chaymi chay simiqa abogadoq ruwananmanta rimashan.
Jesusqa huk abogado hinan mosoq rimanakuyta allipunachiran, chayraykun huk mosoq llaqta paqarin ‘ Diospa cheqaq Israel llaqtan ’.
Chay llaqtaqa santo espirituwan hawisqa cristianokunan kanku, chaymi paykunaqa hanaq pachapi “rey t’aqa sacerdotekuna ” kanqaku.
Jehová Dios Israel runakunawan rimanakuy ruwasqanmi ichaqa mana chhayna llaqtata paqarichiranchu, chayraykun Jesusqa mana kaqllachu Moiseswan allipunachiq kasqanpi.
¿Imaynatan Jesús allipunachiq kasqanwan yanapan mosoq rimanakuyman haykuqkunata?
¿Imaynatan Jesús allipunachiq kasqanwan yanapan mosoq rimanakuyman haykuqkunata?
Jehová Diosqa Jesús yawarninta hich’arisqanraykun mosoq rimanakuyman haykuqkunata chaninpaq qhawarin.
Chayraykun chay rimanakuypi paykunata chaskin hanaq pachapi reykuna, sacerdotekuna ima kanankupaq.
Jesucriston paykunata yanapan Diospa ñawpaqenpi ch’uya kanankupaq.
¿Imaraykun llapallanchis valorananchis mosoq rimanakuy ruwakunanpaq Jesuspa sacrificakusqanta?
Mosoq rimanakuyman mana haykuqkunaqa kay Hallp’api wiñaypaq kawsaytan suyakunku.
¿Imaynapin Jesuspa wañusqan paykunaq allinninpaq?
Manaña chay rimanakuyman haykunkuchu chaypas, paykunaqa Jesuspa wañuyninwanmi huchankumanta pampachasqa kanku, chaymi paykunaqa chaninpaq qhawarisqa kanku Diospa amigon hina.
Chayrayku, hanaq pachapaqña otaq kay pachapaqña suyakuyninchis chaypas, anchatan valorananchis mosoq rimanakuy ruwakunanpaq Jesuspa sacrificakusqanta.
Uma Sacerdote
¿Imaraykun Uma Sacerdote Jesús hukniray hukkunamanta?
Ñawpaq tiempopi askha uma sacerdotekunaña karanku chaypas, manan pipas Jesús hinaqa karanchu.
Kamachikuy simiqa pisi kallpayoq runakunallatan uma sacerdote kananpaq churarqan. Diospa juramentowan siminmi ichaqa kamachikuy simi qhepataña karqan, chay juramenton Churita uma sacerdote kananpaq churan, paymi wiñaypaq hunt’asqapuni kapun ”, nispa.
¿Imaraykun Jesuspa sacrificio haywasqan ñawpaqpi uma sacerdotekunaq haywasqankuwan mana kaqllachu karan?
Jesusqa ch’uya runan karan, imaynan Adanpas manaraq huchallikushaqtin karan hina.
Chayrayku ch’uya hunt’asqa, manaña hukmanta haywanapaq sacrificiotaqa Jesuslla haywayta atiran.
Kamachikuy simiq nisqanman hinaqa sapa p’unchaymi sacrificiota haywaqku.
Ichaqa chay tiempopi sacerdotekunaq ruwasqan, sacrificio haywasqankupas qhepa tiempoman Jesuspa ruwanantan rikuchiran.
Jesusqa Dioswan allinpi kananchispaqmi ch’ulla kutillata wiñaypaq sacrificiota haywaran, chayraykun mana pipas pay hina Uma Sacerdoteqa kanchu.
¿Imaraykun valorananchis Uma Sacerdote Jesuspa yanapayninta, imaynatan chayta rikuchisunman?
Dioswan allinpi kananchispaqqa Jesús hina Uma Sacerdoteq yanapaynintan necesitanchis.
¡Payqa ancha allin uma sacerdoten!
Apóstol Pablon niran: “Uma sacerdotenchisqa pisi kallpa kashaqtinchispas khuyapayawanchispunin, payqa ñoqanchis hinan imaymanapi wateqasqa [probasqa] karqan, ichaqa manan huchallikurqanchu ”.
Jesuspa chhayna ruwasqanta entiendeq cristianokunaqa manañan ‘ paykuna kikinkupaqchu kawsanku, aswanpas paykunarayku wañuq ’ Cristopaqñan kawsanku.
Prometesqa Miray
a) Adanpa huchallikusqan qhepaman, ¿imatan Jehová Dios profetizaran?
b) ¿Imatan qhepaman yachakuran chay Miraymanta?
Adán huchallikuqtinqa mana suyakuyniyoqpas runakuna kapunkuman hinan karan, Dioswan allinpi kayta, Paraisopi wiñaypaq kusisqa kawsaytapas chinkachipushankuman hina, Jehová Diosmi ichaqa profetizaran huchamanta librawananchispaq huk kacharichiqta kachamunanpaq, chaytan suticharan ‘ miray ’ nispa (Gén.
3: 15).
Chay Miraymantaqa manan pipas yacharanchu imayna kananta chaymi watakunaq pasasqanman hina askha profeciakuna willaran.
Abrahampa, Isaacpa, Jacobpa mirayninmanta hamunan karan.
Rey Davidpa mirayninmanta ima (Gén.
21: 12; 22: 16 - 18; 28: 14; 2 Sam.
7: 12 - 16).
19, 20. a) ¿Pin Diospa prometesqan Miray?
b) ¿Imaraykun nisunman hawisqa cristianokunapas chay Miraymi kanku nispa?
¿Pin chay Diospa prometesqan Miray karan?
Gálatas 3: 16 texton kutichishan.
Ichaqa Gálatas 3: 29 textopin Apóstol Pablo hawisqa cristianokunata nin: “Qankunapas Cristoqpuni kankichis chayqa, Abrahampa mirayninpunin kankichis, Abrahamman Diospa prometesqantapas chaskillankichistaqmi ”, nispa.
¿Imaraykun Pablo niran: “Diospa prometesqan mirayqa Criston, chaymantataq hawisqa cristianokunan kanku ”, nispa?
Kay tiempopiqa askha runakunan hatunchakunku Abrahampa mirayninmi kayku nispa.
Wakin religionkunapipas ninku: “Profetaykuqa Abrahampa mirayninmantan hamun ”, nispa.
Chhaynaqa, ¿Diospa prometesqan Miraychu chay runakunapas kanku?
Apóstol Pabloq nisqan hina, manan Abrahampa llapa mirayninchu ninman: “Diospa prometesqan Miraymi kayku ” nispaqa.
Abrahamqa askha churiyoqmi karan, ichaqa llapa runakunata bendecikunanpaq Mirayqa Isaacllamantan hamunan karan.
Diospa prometesqan Mirayqa Abrahammanta hamuq huk runallan kanan karan, paymi karan Jesucristo, Bibliaqa sut’itan rikuchin Jesús Abrahampa miraynin Isaacmanta hamusqanta.
* Ichaqa hanaqpachapaq akllasqa cristianokunapas chaymantañan Abrahampa qhepa kaq miraynin kallarankutaq ¿imarayku?
Paykuna ‘ Cristoq kasqankurayku ’.
Rikusqanchis hina ñawpaq profeciapi Diospa prometesqan Mirayqa Jesusllawanmi hunt’akuran.
Jesusllawan Diospa munaynin hunt’akusqanmanta yachaspa ¿ima ruwasqanmantan astawan admirakunki?
¿Imatan yachanchis Jesusllawan Diospa munaynin hunt’akusqanmanta?
Kamasqa kasqanmantapachapas manan pipas Jesús hinaqa kanchu.
Chaywanpas payqa huch’uyaykukuspan Taytanta servin tukuy sonqowan munayninta ruwaspa.
Chhaynaqa sapa p’unchay kallpachakusun Jesús hina tukuy ima ruwasqanchispi “Diosta hatunchanapaq ”.
Bibliata t’aqwiq runa nisqan hina: “Ch’ulla kutillata wiñaypaq haywakurqan ” nisqa griego simiqa“ huk kutillata Jesuspa wañusqan mana imawanpas igualchu kasqanmantan ” rimashan.
Ñawpaq siglomanta judío runakunaqa Abrahampa miraynin kasqankuraykun yuyaykuranku llapallanku Diospa favorecesqan kanankuta, ichaqa yacharankun paykuna ukhumanta huk runalla Mesías kananpaq akllasqa kananta.
• ¿Imatan yachachiwanchis Jesuspa sapanka titulonkuna payllawan Diospa munaynin hunt’akusqanmanta?
(Qhaway recuadrota.)
• ¿Imaynatan Diosta servispa Jesusta qatikusunman?
[26 paginapi dibujo recuadropiwan]
Kay sutikunan rikuchiwanchis Diospa munaynin hunt’akunanpaq Jesús imaymana ruwasqanta
▪ Sapallan Churi.
Jesusllatan Jehová Diosqa llapa kamasqanmantapas ñawpaqta kamaran, manan pipas yanaparanchu chaypiqa.
▪ Simi.
Jehová Diosqa Jesuswanmi hukkunaman imatapas willachin yachachin ima.
▪ Amén.
Jesusmi hunt’aran Diospa promesankunata kay pachapi kashaspa allin kawsasqanwan hinallataq runakunarayku wañusqanwan ima.
▪ Mosoq rimanakuypi Diostawan runakunatawan allipunachiq.
Diosta runakunatawan Jesús allipunachisqanwanmi rikhurichiran “Diospa cheqaq Israel llaqtan [ta] ”.
Chay llaqtapin kashanku hanaq pachapaq akllasqa “rey t’aqa sacerdotekuna ”.
▪ Uma sacerdote.
Jesusllan ch’uya runa karan, manan imapipas huchallikuranchu, chaymi huk kutillata ñoqanchisrayku wañuran, chhaynapi manaña sapa rato sacrificiota haywashanapaq.
Chaywanmi kacharichiwanchis huchamanta, hucha hawa imaymana mana allinkunamantawan.
▪ Prometesqa miray (Gén.
3: 15).
Lliw runaman allin willakuykunata willasun
“Paymi ñoqaykuta kamachiwarqanku llapa runaman allin willakuykunata willanaykupaq. ”
¿Ima kamachikuy chaskisqankumantan apóstol Pedro Cornelioq wasinpi rimaran?
ROMA llaqtayoq capitán Cornelion wasinpi familianta munasqa amigonkunatawan huñuran, chaypin sut’ita yachakunan karan mana judío runakunatapas allinpaq Dios qhawarisqanta.
Cornelioqa Dios sonqo runan karan.
Apóstol Pedropas chaypin kasharan, chaymi paykunata niran: ‘ Jesusmi apostolkunata kamachiwaranku llapa runaman allin willakuykunata predicanaykupaq paymantapas willanaykupaqwan ’, nispa.
Pedroq predicasqanqa rururanmi.
Mana judío runakunan Diospa santo espiritunta chaskiranku hinaspa bautizakuranku, chhaynapi paykunapas hamuq tiempopi hanaq pachamanta Jesuswan kamachimunankupaq akllasqa karanku.
Chayraykun Pedroq predicasqanqa ¡ancha allinpuni karan!
¿Imaynapin yachanchis mana chunka iskayniyoq apostolkunallachu predicanankupaq kamachisqa kasqankuta?
Iskay wata ñawpaqta manaraq Cornelioq wasinpi huñukushaqtinkun, 34 watapi cristianokunata qatiykachaq millay runa llamp’u runaman tukupusqa.
Tarso llaqtamanta Saulon Damasco llaqtaman risharan, hinan Jesús payman rikhurispa niran: “Llaqtaman haykuy, chaypin ima ruwanaykitapas nisunkiku ”, nispa.
Chaymantataq Jesús Ananías sutiyoq qatikuqninta niran: “Payqa serviwananpaq akllakusqaymi, chaymi ñoqamanta willanqa wak suyu runakunaman, reykunaman, Israel runakunamanpas ”, nispa (leeychis Hechos 9: 3 - 6, 13 - 20).
Ananiastaq Sauloq kasqanman rispa niran: “Taytanchiskunaq Diosninmi qanta ñaupaqmanta ajllarqasunki [...]
Paypa testigonmi kanki llapa runakunaman, rikusqaykimanta uyarisqaykimantawan ”, nispa.
Pabloqa lliwmanmi tukuy sonqo predicaran
a) ¿Pabloq ima ruwasqanmantan rimasunchis?
b) ¿Imatan Éfeso t’aqamanta umalliqkuna ruwaranku Pabloq waqyachisqanta yachaspanku, imaraykun ñoqanchispaq allin ejemplo kanku?
Cristianoman tukupusqanmantapacha Pabloq ima ruwasqanmanta yachayqa may allinmi kanman, ichaqa 56 watapi discurso qosqanmantan rimasunchis, chaymi tarikun Hechos libropi 20 capitulopi.
Apóstol Pabloqa kinsakaq kutipi viajasqanmanta kutipunanpaqñan kasharan.
Payqa barcopi Mileto llaqtaman rispan Egeo lamar qochaq puertonman chayaran, chaymantan Éfeso t’aqapi kaq umalliqkunata waqyachiran.
Maytachá chay umalliqkunaqa kusikuranku Pabloq waqyachisqanta yachaspanku (tupanachiy Proverbios 10: 28).
Paykunaqa 50 kilometrota hinan sasa purina ñanninta rinanku karan.
Karutataq viajananku karan chayqa, yaqapaschá negocionkuta saqeranku otaq llank’anankupipas patronninkumanta permisota mañakuranku.
Kunanpas chaytan askha cristianokuna ruwanku kinsantin p’unchay hatun huñunakuyman rinankupaq.
Hechos qelqaq nisqan hina, ¿imatan Pablo Éfeso llaqtapi ruwaran?
Umalliqkunaqa kinsa otaq tawa p’unchaypi hinan Mileto llaqtaman chayaranku, ¿imatan Pablo chaykama ruwaran?
¿Imatan qan ruwawaq karan?
(Tupanachiy Hechos 17: 16, 17.)
Pabloqa imaynan Éfeso llaqtapi tiyashaspa ruwaran chay hinatachá predicaran.
Chaytaqa yachanchis umalliqkunawan huñukuspa rimasqanpin.
Pabloqa misionero kaspa hinantinman purisqanmantan paykunaman willaran, astawanqa Éfeso llaqtapi predicasqanmanta (leeychis Hechos 20: 18 - 21).
Paykuna kikinku rikusqankuta yuyarichispan niran: ‘ Asia provinciaman chayamusqay p’unchaymantapachan qankunaqa yachankichis [...] tukuy sonqo willasqayta ’, nispa.
Arí, Pabloqa Asia provinciaman chayaran tukuy sonqowan allin willakuykunata lliw runaman predicananpaqmi, chhaynapi Jesuspa kamachisqanta allinta hunt’ananpaq.
Qhawarisun imaynatan apóstol Pablo Éfeso llaqtapi predicayninta hunt’aran 52 - 55 watakunapi.
Ñawpaqtaqa judío runakunamanraqmi predicaran maypichus paykuna huñukuranku chayman rispa. Lucaspa nisqan hina, ‘ sinagogapin ’ discursokunata qoran allinta sut’inchaspataq rimaran.
Judío runakunaqa ‘ manataq iñiyta munarankuchu ’ chayqa, wak ladotan riran allin sonqoyoq runakunaman predicananpaq.
5, 6.
Pabloqa runakunaq wasintan visitaran predicananpaq, ¿imaraykun nisunman chay runakunaqa manan cristianochu karanku nispa?
Chay tiempopi cristianoman tukupuqkunamantan wakinqa umalliq kapuranku, paykunawanmi Pabloqa Mileto llaqtapi huñukuran.
Imayna predicasqanmanta yuyarichispan niran: “Yachallankichistaqmi runa qayllapipas wasi - wasipipas [...] yachachinaypaq listollapuni kashasqayta ”, nispa.
Wakin runakunan ninku: “Chayta rimaspaqa iñiqkunaq wasinman visitasqanmantan Pabloqa rimasharan ”, nispa.
Ichaqa “runa qayllapipas wasi - wasipipas ” yachachisqanmanta rimaspaqa mana iñiqkunaman predicaymantan rimasharan.
Chaytaqa yachanchis kay nisqanpin: “Judío runakunamanpas mana judío runakunamanpas tukuy sonqon willarqani: Huchata saqepuspa Diosman kutirikuychis, Señorninchis Jesucristopipas iñiychis, nispa ”.
Chay runakunaqa huchankuta saqepuspataq Jesuspi iñinanku kasqa chayqa, manan cristianochu kankuman karan.
Griego rimaypi qelqakuq Librokunata t’aqwiq runan Hechos 20: 20 textomanta nin: “Pabloqa kinsa watan Éfeso llaqtapi predicaran, wasikunata visitaspan llapa runakunata predicasqa.
Chay textoq nisqanpin yachanchis wasin - wasin predicanata huñunakuykunapipas yachachinata ”, nispa.
Chay llaqtapi llapa wasikunataña visitaran otaq manaña chaypas, Pabloqa munaranmi Éfeso llaqtamanta umalliqkuna paypa predicasqanta yuyarinankuta, chayrayku askha runa cristianoman tukupusqankutapas.
Lucasmi nin: “Asia provinciapi llapan judío runakunapas mana judío runakunapas Señor Jesusmanta willakuyta uyarirqanku ”, nispa.
¿Llapa runakunapunichu Asia provinciapi Diospa siminta uyariranku?
¿Imatan yachasunman chay tiempopi predicakusqanmanta?
¿Imaynapin Pabloq predicasqanta askha runakuna uyarinkuman karan?
Wasin - wasinpi, askha runakunaq kasqanpipas Pabloq predicasqantaqa askhan uyariranku.
Wakin runakunaqa Éfeso llaqtanmantan huk llaqtakunaman rinkuman karan negociowan, familiankuta watukuq otaq chay llaqtapi imaymana ruwayninkumanta samarinankupaq, imaynan kunan tiempopipas askha runakuna ruwanku hinata.
Chay tiempopiqa askha runakunan Éfeso llaqtaman rillaqkutaq negociowan otaq ima ruwanankupaqpas.
Chaypi kashaspaqa yaqachá Pablota reqsiranku otaq predicasqanta uyariranku.
¿Imatan chay runakuna ruwankuman karan wasinkuman kutipuspa?
Pabloq predicasqanpi iñiqkunaqa huk runakunamanchá predicallarankutaq; wakin uyariqkunapas willarankuchá huk runakunaman Éfeso llaqtapi uyarimusqankumanta.
Chhaynapin chay runakunaq familianku, vecinonku otaq paykunamanta rantikuqkunapas Pabloq predicasqanmanta uyarispa cristianoman tukupunkuman karan (tupanachiy Marcos 5: 14).
Chaymi yachachiwanchis kay tiempopi predicasqanchiswanpas askha runakuna Diosmanta yachanankuta.
¿Imaynapin Asia provinciapi runakuna Pabloq predicasqanmanta uyarinkuman karan?
Éfeso llaqtapi predicananmantan Pablo niran: “Allinta llank’anaypaqmi kusapuni kashan ”, nispa.
¿Imaraykun chayta niran?
Éfeso llaqtapi predicaqtinqa aswan askha runakunamanmi Diospa siminmanta willakuy chayanman, chayraykun llank’ananpaqqa kusapuni kasharan.
Colosas, Hierápolis, Laodicea llaqtakunaqa manan karupichu Éfeso llaqtamanta kasharan.
Pabloqa manan hayk’aqpas chay llaqtakunataqa riranchu.
Epafras sutiyoq hunt’aq cristianon Colosas llaqtamanta karan, paywanmi apóstol Pabloqa chay lado llaqtakunapi allin willakuykunata willachinman karan.
Manaña Biblia willanchu chaypas, yaqapaschá Epafrasqa Éfeso llaqtapi Pabloq predicasqanta uyarispa cristianoman tukupuran.
Qhepaman Epafras nacesqan lado llaqtakunapi allin willakuykunata predicaspaqa Pabloq rantinpin predicanman karan.
Chaymantapas Éfeso llaqtapi Pabloq kashasqan watakunapiqa Filadelfia, Sardis, Tiatira llaqtakunamanmi predicasqanmanta willakuy chayanman karan.
a) ¿Imatan tukuy sonqowan apóstol Pablo ruwayta munaran?
b) ¿Mayqenmi 2009 watapaq akllasqa texto?
Éfeso llaqtamanta umalliqkunaqa allintan yacharanku Pabloq kay nisqanta: “Manan imaraykupas kawsayniytaqa ñoqa kikiypaq ancha chaniyoqpaqchu qhawarikuni, aswanpas kayllatan munani: Señor Jesusmanta chaskisqay llank’anata tukuyllatapuni.
Kay llank’anaqa Diospa khuyapayakuyninmanta lliw runaman allin willakuykunata willanaymi ”. 2009 watapaq textoqa chay sumaq simikunamantan horqokun: ‘ Lliw runaman allin willakuykunata willasun ’.
Kunanpas lliw runamanmi predicanchis
¿Imaynapin yachanchis ñoqanchispas lliw runaman predicananchispaq kamachisqa kasqanchista?
Jesusqa manan apostolkunallatachu kamachiran lliw runaman predicanankupaqqa.
Kawsarimpusqan qhepamanmi Galileapi huñukuq phisqa pachak discipulunkunata niran: “Rispa llapa suyu runakunata yachachimuychis, yachachisqaykuna kanankupaq, hinaspa Yayaq, Churiq, Santo Espirituq sutinpi paykunata bautizamuychis.
Qankunaman lliw kamachisqaykunata paykunaman yachachimuychis kasukunankupaq ”, nispa.
Chay kamachikuyqa kunan tiempopi llapa cristianokunapaqwanmi, chaytan yachanchis Jesuspa kay nisqanpi: “Ñoqaqa qankunawanmi sapa p’unchay kashani kay pachaq p’uchukanankama ”.
¿Ima ancha allin ruwasqankumantan Jehová Diospa testigonkuna reqsisqa kanku?
Cristianokunaqa tukuy sonqowanmi chay kamachikuyta kasukushallanchis, chaymi kallpachakunchis ‘ lliw runaman allin willakuykunata willanapaq ’.
Éfeso llaqtamanta umalliqkunaman Pabloq nisqanman hinan chaytaqa hunt’anchis, wasin - wasinta predicaspa. 2007 watapin David Stewart runaq churin libronpi misionerokunaq ruwasqanmanta niran: “Jehová Diospa testigonkuna iñisqankumanta runakunaman imayna yachachisqankuqa aswan allinmi huk religionkunaq yachachisqankumantaqa, [chay religionkunaqa huñunakunanku wasillapin plataformamanta yachachinku].
Jehová Diospa testigonkunaqa hukkunaman yachachiytan astawanqa munanku ”, nispa.
Paymi nillantaq: 1999 watapi Europa ladopi iskay nacionkunapi tapusqayman hina, pachak runamanta 2 otaq 4 hinallan willawaranku ‘ Mormon ’ religionmanta misionerokunawan rimasqankuta.
Ichaqa pachakmanta 70 masraqmi willawaranku Jehová Diospa testigonkunawan rimasqankumanta, wakinqa askha kutipiraqmi rimasqaku ”, nispa.
a) ¿Imaraykun llaqtanchispi runakunaman sapa kutilla visitanchis?
b) ¿Reqsinkichu pillatapas ñawpaqpi mana uyarikuyta munaspa qhepaman cambiapusqanta?
Yaqapaschá kaqllatataq llaqtanchispi runakunapas ninkuman.
Chaytaqa predicasqanchista rikuspan ninkuman.
Wasin - wasinta predicaspaqa imaymana clase runawanmi rimanchis.
Wakinqa manan uyariwaranchischu askha kutitaña visitaranchis chaypas.
Wakinwanqa pisillatan parlariranchis otaq huk textollatapas paykunaman leeranchis.
Wakin runakunan ichaqa predicasqanchista allinta uyarikuranku hinaspa cristianoman tukupuranku.
Chhaynatan runakunaqa kutichinku paykunaman ‘ allin willakuykunata willaqtinchis ’.
Yachasqanchis hina, askha iñiqmasinchiskunan qallariypi paykunaman visitaqtinchisqa mana imatapas yachayta munarankuchu.
Ichaqa yaqapaschá paykuna otaq familianku ima sasachaypipas tarikuranku, hinaspa yachayta munaranku.
Chayrayku, unayña allin sonqoyoq runakunata mana tarinkichu chaypas ama pisipaychu.
Yuyariy: manan llapa runakunachu Bibliamantaqa yachayta munanqaku.
Diosqa ñoqanchismanta munan tukuy sonqowan allin willakuykunata predicashanallanchistan.
Manan yachanchischu maypichus muhu wiñananta
¿Imaynatan mana predicasqanchis runakunapas mana yachasqallanchis cristianoman tukupunkuman?
Apóstol Pabloqa askha runakunataña cristianoman tukupunankupaq yanaparan chaypas, qhepamanqa aswan askha runakunaraqmi predicasqanmanta uyarispa cristianoman tukupuranku. Chhaynallataqmi kay tiempopipas.
Llapallanchismi kallpachakunchis wasin - wasinta predicananchispaqqa, askha runakunaman chayananchispaqpas.
Allin willakuykunamantaqa rimanchis familianchiskunawan, vecinonchiskunawan, llank’asqanchispi otaq estudiasqanchispi runakunawanpas.
Ichaqa, ¿usqhayllachu chay runakuna cristianoman tukupunku?
Arí, mayninpiqa usqhayllan tukupunku, mayninpin ichaqa unaypiraq Diospa simin sonqonkupi saphichakuspa wiñan.
Manaña chhaynachu kanman chaypas, predicasqanchis runakunaqa huk runakunamanmi willankuman imapi creesqanchismanta otaq imayna runa kasqanchismanta.
Paykunaqa mana reparakuspallan chay muhuta allin sonqoyoq runapi wiñachinkuman.
14, 15.
¿Ima allinmi karan huk iñiqmasinchis llank’aqmasinta predicasqanmanta?
Yachasunchis Aureliomanta esposan Isabelmantawan, paykunaqa Florida (Estados Unidos) llaqtapin tiyanku.
* Llank’ananpin Aurelioqa rimapayallaqpuni huk llank’aqmasinman Bibliamanta.
Payqa hindú runan karan, ancha admirasqataq kasharan Aurelioq imayna p’achakusqanwan rimasqanwanpas.
Paykunaqa kawsarimpuymanta, wañusqakuna imaynapi tarikusqanmantawan parlaranku.
Huk p’unchaymi enero killapi chay runa Cristina sutiyoq esposanta tapusqa: “¿Yachankichu imallatapas Jehová Diospa testigonkunamanta? ”
nispa, esposanqa católica religionmantan karan.
Payqa wasin - wasinta predicasqallankumantan yachasqa, chaymi Cristinaqa Internetpi maskhasqa Testigokunamanta astawan yachananpaq.
Chaypin Jehová Diospa testigonkunaq www.watchtower.org nisqa correonta tariran, kinsa killata hinan chaypi Bibliata leesqa, huk temakunamantapas estudiasqa.
Cristinaqa Aurelioq esposan Isabeltan reqsisqa, iskayninkun enfermera karanku, Isabelqa llapan tapukuyninkunatan kutichisqa.
Cristinaqa Isabelwanmi Bibliamanta askhata rimasqaku, chaymi payqa Biblia estudiayta munasqa.
Chaymantapas huñunakuykunamanmi riyta qallariran.
Octubre killapin predicayta qallariran Febreropitaq bautizakapuran.
Paymi nin: “Kunanqa yachaniñataq Bibliamanta cheqaqta chayqa, ancha kusisqan kashani Diosta servispay ”, nispa.
¿Imatan lliw runaman Aurelioq predicasqanmanta yachanchis?
Aurelioqa manan yuyaykullaranpaschu llank’aqmasinta predicasqanwan huk runa Jehová Diosta reqsinanta.
Qhepamanmi payqa yacharan ‘ lliw runaman ’ predicananpaq kallpachakusqanrayku huk runa cristianoman tukupusqanta, ichaqa manapaschá ñoqanchisqa Aurelio hinachu chayta yachasun.
Yaqapaschá wasin - wasinta, llank’ananchispi, escuelapi, otaq maypipas runakunaman predicasunman, hinaspa chay predicasqanchis runakuna hukkunamanñataq yachasqankumanta willankuman, chhaynapin tarpusqanchis ruruqa mana yachasqallanchis huk runakunamanpas chayanman.
Imaynan apóstol Pablopas mana yacharanchu “Asia provinciapi ” predicasqanwan mana paypa yachachisqan runakunapas cristianoman tukupusqankuta, chhaynatapaschá ñoqanchispas mana hayk’aqpas yachasunchu predicasqanchiswan huk runakuna cristianoman tukupusqankuta (leeychis Hechos 23: 11; 28: 23).
Chayraykun kallpachakushanallanchis lliw runaman allin willakuykunata predicananchispaq.
¿Ima ruwanaykipaqmi kallpachakunki 2009 watapi?
Chayrayku, 2009 watapiqa tukuy sonqowan ‘ allin willakuykunata lliw runaman ’ predicashallasun wasin - wasinta otaq maypiña tarikuspapas.
Chayta ruwaspaqa Pablo hinan nisunchis: “Manan imaraykupas kawsayniytaqa ñoqa kikiypaq ancha chaniyoqpaqchu qhawarikuni, aswanpas kayllatan munani: Señor Jesusmanta chaskisqay llank’anata tukuyllatapuni. Kay llank’anaqa Diospa khuyapayakuyninmanta lliw runaman allin willakuykunata willanaymi ”, nispa. [Uranpi willakuy] Sutinkutan cambiakuran.
¿Imaynatan kutichiwaq?
• ¿Imaynatan apóstol Pedro, Pablopas allin willakuykunata lliw runaman willaranku, chay tiempopi wakin cristianokunapas?
• ¿Imaynatan predicasqanchiswan mana yachachisqanchis runakunapas cristianoman tukupunkuman?
• ¿Ima textotan akllakun 2009 watapaq, imaraykun ancha allin chay textoq akllakusqan?
[29 paginapi willakuy]
2009 watapaq textoqa kaymi: ‘ Lliw runaman allin willakuykunata willasun ’.
[31 paginapi dibujo]
Éfeso llaqtamanta umalliqkunaqa yacharankun wasin - wasinta predicaspallapuni Pabloq purisqanta
[32 paginapi foto]
Predicasqanchiswanqa mana yachasqallanchismi huk runakunapas cristianoman tukupunkuman
Jehová Diospa Siminqa kawsaqmi
Juanpa Judaspa qelqasqankumanta akllasqa yachachikuykuna
APÓSTOL Juanmi Éfeso llaqtapi kashaspa kinsantin cartankunata qelqaran 98 watapi hina.
Chay cartakunapas Diospa yuyaychasqanmi karan, Bibliapiqa qhepallapiñan rikhurin.
Kinsakaq cartanpin ichaqa mana chayta ruwanallankupaqchu kallpacharan, aswanmi imapipas yanapanakunankupaqwan kallpacharan.
Palestina llaqtapi kashaspan Jesuspa wayqen Judaspas llapa cristianokunapaq huk cartata qelqallarantaq, chaytaqa qelqaran yaqa 65 watapi hinan.
Chaypin willaran mana kasukuq millay runakuna Diospa llaqtanman haykumushasqanmanta hinallataq imaynatachus chay runakunaq yachachikuynin contra qaqata sayanankutawan.
K’ANCHAYPI PURISHALLAYCHIS, MUNANAKUSPA IÑIYWAN IMA
(1 Juan 1: 1 – 5: 21)
Llapa Cristowan hukllachasqa wayqe panakunapaqmi apóstol Juanqa ñawpaqkaq cartanta qelqaran.
Chaypin critianokunaman allintapuni yachachiran imaynatachus Diospa llaqtanmanta yuyaypi t’aqakuqkunaq contranpi qaqata sayankuman chayta, hinallataq imaynatachus cheqaq yachachikuykunata chanin kaqta ima allinta yachachinkuman chaytawan.
Chaymantapas Diospa k’anchayninpi munanakuspa iñiywan ima purishanallankupaqmi kallpachallarantaq.
Juanmi khaynata qelqaran: “K’anchaypichus kawsanchis Diospa k’anchaypi kasqanta hina chayqa, huk sonqollan kanchis hukkuna hukkunawan ”, nispa.
Diosmantataq munakuy paqarimun chayqa, “hukkuna hukkunawan [mi] munanaku [nanchis] ”, chaytan Juanqa nillarantaq.
Chaymantapas “Diosta munakuspanchisqa kamachikusqankunatan kasuku [su] nchis ”, kay pachata atipananchispaqtaqmi Jehová Diospi, Simin Qelqapi, Wawanpi ima ‘ iñinanchis ’.
Bibliamanta tapuykunata kutichisun: 2: 7, 8.
Juanmi rimaran ‘ mosoq ’ hinallataq ‘ ñawpa ’ kamachikuymanta, ¿ima kamachikuytaq chayri karan?
Chay kamachikuytaqa soqta chunka wata ñawpaqtaraqmi Jesusqa kamachiran, chaymi Juanqa ‘ ñawpa kamachikuy ’ nispa niran.
Chayraykun chay tiempopi cristianokunaqa cristianoman ‘ tukusqankumantapacha yacharankuña ’ chay kamachikuytaqa.
Ichaqa, ¿imaraykutaq mosoqri? Chay kamachikuyqa manayá ‘ kikinta hina munakuyllachu ’, aswanmi kikinta qonqakusparaq hukkunata munakuy (Lev.
19: 18; Juan 15: 12, 13).
5: 5 - 8. (Edición 1988) ¿Imaynatan Espíritu, unu, yawarpiwan willaranku “Jesusqa Diospa churin kasqanta ”?
Unupi bautizakushaqtinmi Jehová Dios niran: “Kaymi munakusqay Churiy ”, nispa; chhaynapin unuqa Jesusmanta willaran.
Jesús “llapa runa huchankumanta kacharichisqa kanankupaq ” yawar hich’arisqanpas willallantaqmi Jesús Diospa Churin kasqanta.
Chaymantapas bautizakushaqtinmi santo espíritu payman uraykamuran, chhaynapin santo espiritupas willaran Jesús Diospa churin kasqanta. Chaymantapachan Jesusqa “allinkunata ruwaspa purirqan, saqraq llapallan munaychakusqankunatapas qhaliyachispa ”.
Yachachiwaqninchis textokuna:
2: 9 - 11; 3: 15.
Manan imaraykupas cristianomasinchiskunapaq munakuyninchisqa chinkapunanchu, mana chayqa laqhayaqpi hinan kashasunman, manataqmi mayman riytapas atisunmanchu.
“CHEQAQ - KAYPI PURISHA [LLAYCHIS] ”
(2 Juan 1 - 13)
Khaynatan apóstol Juan qallariran iskaykaq cartanta: “Ñoqa kurak umalli runan Diospa akllasqan señoraman wawakunantinman qelqamuykichis ”, nispa.
Chaymantan nillarantaq: “Anchatapunin kusikurqani, [...] wakin wawaykikuna cheqaq - kaypi purishasqanta rikuspa ”, nispa.
‘ Wayqe panapura munanakuspa kawsaychis ’ nispa nisqan qhepallamanmi Juanqa niran: “Munakuyqa Diospa kamachikuyninkunaman hinapuni kawsaymi ”, nispa.
Chaymantan ‘ q’otukuqkunamanta, Cristo contra sayariqkunamantawan ’ cuidakunankupaq willallarantaq.
Bibliamanta tapuykunata kutichisun:
1, 13.
¿Pitaq karan ‘ akllasqa señorari ’?
Yaqapaschá Juanqa qelqasharan Kiria sutiyoq huk warmiman.
Chay sutiqa “señora ” ninantan nin griego rimaypiqa.
Sichus mana huk señorachu karan chayqa, yaqapaschá wayqe panakunata chhaynata nishanman karan, chhaynapi Diospa llaqtanta qatiykachaqkuna pikunamanchus qelqasqanta mana yachanankupaq.
Chhayna kaqtinqa, wawankunaqa huk t’aqa wayqe panakunan kanman karan, ‘ ñañanpa wawankunataq ’ huk t’aqañataq.
Yachachiwaqninchis textokuna:
2, 4.
‘ Cheqaq - kaqta ’ reqsispa chayman hina kawsayqa wiñay kawsaymanmi apawasun. Chay cheqaq kaqqa Bibliapi llapa yachachikuykunan.
8 - 11.
Sichus munanchis ‘ Dios Yaya Churin Jesucristopiwan sumaqta saminchawananchista, khuyapayawananchista, thak - kaytapas qowananchista ’, cristianomasinchiskunawanpas huklla kayta chayqa, allintan sayananchis Cristoq yachachikuyninpi, cuidakunanchistaq “Cristoq yachachikuyninpi mana takyaspa ” t’aqakuqkunamanta.
“CHEQAQ - KAY ALLIN WILLAKUYKUNATA WILLAYPI YANAPAKUQ ” KASUNCHIS
(3 Juan 1 - 14)
Ancha munakusqan amigon Gayomanmi Juanqa qelqaran kinsakaq cartanta, chaypin niran: “Ñoqaqa iñiypi wawaykunaq cheqaq - kaypi purisqanta uyarispaymi tukuy imamantapas aswantaqa kusikuni ”, nispa.
Waturikuq wayqekunata yanapasqanmantan Juanqa Gayota niran: “Allintapunin ruwashanki, [...] chay hina wawqekunata [qa] qorpachananchispuni [n], ahinapi cheqaq - kay allin willakuykunata willaypi yanapakuq kananchispaq ”, nispa.
Bibliamanta tapuykunata kutichisun:
Iñiypi mana allin takyasqa kasqankuraykun.
Paykunaqa manan allinpaqchu qhawarinku Diospa yachachikuyninkunata, chaymi Diosta mana reqsinkuchu nitaq reparankuchu imayna kasqantapas.
Chaymantapas manataq ñawinkuwan Diosta rikuyta atinkuchu chayqa, manapas Dios qhawamushanmanchu hinan paykunaqa munasqankuta ruwanku (Eze.
9: 9).
¿Pikunataq apóstol Juanpa ‘ amigonchiskuna ’ nisqan runakunari?
Kay textopi ‘ amigonchiskuna ’ nispaqa manan allin reqsisqanku amigokunamantachu rimasharan, aswanmi llapa cristianokunamanta.
Yachachiwaqninchis textokuna:
Tukuy sonqowan unayña Jehová Diosta serviqkunaqa anchatan kusikunku wayna sipaskunaq “cheqaq - kaypi ” purisqankuta rikuspanku.
Tayta mamakunan astawanraqqa kusikunku wawankuta Jehová Diosta servinankupaq yanapasqankurayku.
5 - 8.
Jehová Diosta munakusqankurayku hinallataq wayqe panakunarayku tukuy sonqowan llank’aqkunaqa kanku: watukuq umallikuna, misionerokuna, Betel wasipi llank’aqkuna, precursorkuna iman.
Paykunaq ruwasqanqa qatikunapaq hinan, chaymi paykunataqa yanapananchis.
9 - 12.
Ñoqanchisqa Demetrio hinan kananchis, manan yanqamanta tumpaq, payllamanta rimaq Diótrefes hinachu.
“DIOSPA MUNAKUYNINPI ALLINTA TAKYAYCHIS ”
(Judas 1 - 25)
Diospa llaqtanman winakuqkunamantan Judas khaynata niran: “Chay runakunaqa millay munasqallankuta ruwayta munaspankun chhuchupakunku [otaq rimapakunku], qhepallapin rimanku, hinallataq hatunchakuspanku runakunapaq allinta rimaq tukunku imatapas chaskinankuraykulla ”, nispa.
¿Imatan cristianokuna ruwankuman mana pipas huchaman urmachinanpaq?
Judasmi niran: “Munakusqay wawqe - panaykuna, yuyariychis Señorninchis Jesucristoq apostolninkunaq ñawpaqmantaña willasqanku simikunata ”, nispa.
Chaymantan nillarantaq: “Diospa munakuyninpi allinta takyaychis ”, nispa.
Bibliamanta tapuykunata kutichisun:
3, 4. ¿Imaraykun Judas cristianokunata kallpacharan “iñiypi qaqatapuni ” sayanankupaq?
“Diosta mana manchakuq wakin runakuna, mana reparachikuq hinalla ” paykunaman haykusqanraykun.
Chay runakunaqa “Diosninchispa khuyapayakuynintapas q’ewispa [n] qhelli kawsayman tukuchi [ra] nku ”.
20, 21. ¿Imatan ruwana “Diospa munakuyninpi allinta ” takyanapaq?
1) Diospa Simin Qelqata sapa p’unchay estudiaspa hinallataq predicaq lloqsispa iman ‘ ancha ch’uya iñiyninchispi wiñashanallanchis ’; 2) ‘ Santo espirituq yanapayninwanmi Diosmanta mañakunanchis ’; 3) Jesuspa ñoqanchisrayku wañusqanpin iñinanchis, chay wañusqanwanmi wiñay kawsayta tarisun.
Yachachiwaqninchis textokuna
5 - 7.
¿Atinkumanchu millay runakuna Jehová Diospa p’unchayninpi maymanpas escapakuyta?
Manapunin. Judaspa nisqan hina, ñawpa tiempopiqa manan pipas ayqekuranchu Jehová Diospa phiñakuyninmantaqa.
9, 10.
Arcángel Miguel hinan kananchis, payqa manan hayk’aqpas pitapas ‘ k’amiranchu ’.
Chaymi ñoqanchispas respetananchis Diospa llaqtanpi umalliqkunata.
Diospa llaqtanmanta t’aqakuspa mana allinkunata yachachiqkunaqa yaqapaschá sumaq sonqo runaman rikch’akunkuman, ichaqa pantachiwasunmanmi iñiyninchispi.
Chay llullakunaqa allinkunata qoqmanmi rikch’akunkuman ichaqa mana parayoq phuyu hinan kanku, paykunaqa manan Diosta serviypiqa yanapawasunmanchu.
Arí, chay runakunaqa “cosecha tiempopi mana ruruyoq [...] mullpha sach’a hina [n] ” kanku.
Paykunaqa chay mullpha (ismusqa) sach’a hinan t’irasqa kanqaku, chayraykun ñoqanchisqa manapuni paykunataqa uyarinanchispaschu.
22, 23.
Cheqaq cristianokunaqa cheqnikunkun mana allin kaqkunataqa.
Chayraykun allin yachayniyoq cristianokuna, astawanqa umalliqkuna “wakin iskayrayaqkunata ” iñiyninkupi yanapananku, chhaynapin chay iskayaqkunaqa mana wiñaypaq wañuchisqachu kanqaku.
[20 paginapi dibujokuna]
Espíritu, unu, yawarpiwanmi willaranku “Jesusqa Diospa churin kasqanta ”
¿Imakunatan yachasunman Jesuspa mamitanmanta?
Yaqapaschá imaymana sasachakuykunapi tarikushanki manataq imayna allichaytapas atishankichu.
Otaq pisi qolqeyoq kashanki.
Yaqapaschá sinchi llakisqa manchasqa ima kashanki mana munashaspa llaqtaykimanta huk llaqtaman risqaykirayku.
Otaq llakisqa kashanki familiaykimanta pipas wañupusqanrayku.
JESUSPA mamitan Mariapas chhaynapin tarikuran, chhaynaña kaqtinpas payqa manan pisiparanchu, chaymi allin ejemplo ñoqanchispaq.
Yaqa llapa runakunan Mariamantaqa yachanku.
Paytan Diosqa akllaran huk hatun kamachita hunt’ananpaq.
Kunan tiempopiqa askha runakunan payta hatunchanku.
Iglesia Católica nisqa religionmanta kaqkunapas hatunchanapaq hinan Mariataqa qhawarinku; iñiypi, Dios sonqo kaypi, runamasi munakuypi ancha allin ejemplota hina.
Chaymantapas ninkun: “Paynintan Diosmanqa chayasunman ”, nispa.
Chhaynaqa, ¿imaynatan Jesuspa mamitanta qhawarinanchis?
¿Imaynatan Dios payta qhawarin?
Diosmi paytaqa akllaran
Israel llaqtapi Judá ayllumantan Mariaqa karan, papanpa sutinmi karan Helí.
¿Imatan Biblia ñawpaqta willawanchis Mariamanta?
Imaynatachus Dios payta akllasqanmantan.
Diosmi huk angelta kachamuran Mariata khaynata ninanpaq: “¡Diospa ancha saminchasqan warmi, napaykuykin!
Señor Diosmi qanwan kashan ”, nispa.
Paytaq ichaqa angelpa rimapayasqanmanta admirakuran, “sonqonpitaq tapukurqan: ¿Imataq chay rimaykuyri?
nispa ”.
Chaypin angelqa willaran Diospa wawanta onqokunanpaq akllasqa kasqanta, chay wawatan payqa uywanan karan.
Sasachá chay angelpa nisqanta hunt’ayqa karan, yaqapaschá sonqollanpi payqa tapukunman karan: “¿Pillapas kunan creewanqachu santo espirituq atiyninwan onqoq kasqayta?
¿Imaniwanqan kunan parlaqmasiy José?
Runakunapas imaniwanqakun, p’enqaytachá qhawawanqaku ”, nispa (Deuteronomio 22: 20 - 24).
Chhaynaña kaqtinpas payqa mana iskayaspan kasukuran angelpa nisqanta.
Arí, Mariaqa tukuy sonqowanmi Diosman hap’ipakuran, payqa yacharanmi Dios yanapananta chaymi angelta niran: “Señor Diospa warmi kamachinmi kani, nisqaykiman hina Diosqa ñoqawan ruwachun ”, nispa.
Payqa ancha allinpaqmi Diospa munaynin hunt’ayta qhawariran, chaymi mana manchakuranchu Diosrayku imapiña tarikuytapas.
Chaymantañan Mariaqa Joseman willaran onqoq kasqanta, chaymi Joseqa manaña paywan casarakuyta munasqañachu.
Bibliaqa manan willanchu hayk’a tiempochus chhayna llakipi tarikusqankuta.
Chaymi Joseqa Mariata wasinman aparan casarakunanpaq.
Qonqaylla sasachakuykunapi tarikun Yachasqanchis hina onqoq warmikunaqa ñawpaqmantapachan preparakunku wawankuta onqokunankupaq, astawanmi phiwi kaqtinqa chayta ruwanku, chaytachá Mariapas ruwaran.
Onqokunanpaq pisillaña kashaqtinmi ichaqa Roma rey César Augusto qonqaylla kamachikuran sapanka runa maypichus nacesqan llaqtaman rispa chaypi qelqachikunanpaq. Chaymi Mariaqa qosanwan kuska riran Belén llaqtata, yaqapaschá riranku asnopi.
Chaymantapas tiyasqanku llaqtamanta Belén llaqtakamaqa karun kasharan (150 kilómetros).
Belén llaqtaman chayaspataq maskharanku alojakunapaq wasita María chaypi onqokunanpaq; ichaqa ñan hunt’aña kashasqaku, chaymi uywa kanchallamanña haykuranku.
Uywa kanchapi onqokuspaqa manchasqa p’enqasqa imachá Mariaqa kasharan.
Chhaynapi tarikuspaqa Mariaqa mañakuranpunichá Jehová Diospa yanapayninta, manachá iskayaranpaschu payta wawantawan Jehová Dios cuidanantaqa.
Onqokapusqan qhepallamanmi chayman chayaranku oveja michiqkuna, paykunatan angelkuna nisqaku: “Kunanmi Davidpa llaqtanpi huk Qespichiq nacepusunkichis, payqa Criston, payqa Señormi ”, nispa.
Chaykunatan michiqkuna willakuranku, Mariataqmi “chaykunata yuyaymanaspa sonqonpi allintapuni hap’irqan ”.
Chaykunapi yuyaymanaspachá Mariaqa kallpachakuran.
¿Imatan chay yachachiwasunman?
Llapanchispas tarikusunmanmi ima sasachakuykunapipas.
Arí, Bibliaq nisqan hina “sapankan imaynapipas rikuku [sunman] ” (Eclesiastés 9: 11).
¿Imatan ruwasunman ima sasachakuypipas tarikuspa?
Phiñakushanamantaqa otaq Diosta tumpashanamantaqa, María hinan astawan Jehová Diosman hap’ipakunanchis.
Chaymantapas estudiananchismi Bibliata chaypitaq yuyaymanananchis, chhaynapin kallpachasqa kasun ima pruebatapas aguantanapaq.
Wakchan karan, huk llaqtamantaq ayqekun
Mariaqa imaymana sasachakuykunapin tarikuran, pisi qolqeyoqmi karan, chaymantapas mana munashaspan huk llaqtaman ayqekunan karan.
Kunan tiempopipas askha runakunan chhaynapi tarikunku.
Kay pachapi llapa kawsaqkunamanta kuskansi iskay dolarwan hinalla (otaq soqta soleswan hinalla) kawsanku sapa p’unchay.
Wakin nacionkuna qhapaqña kanku chaypas chay nacionkunapi wakin runakunaqa ñak’aytan qolqenkuta aypachikunku.
Paykunapaqqa sinchi sasan qolqeta tariy, familianpaq p’acha rantipuy wasita ruwapuy ima.
Mateo, Marcos, Lucas, Juan iman qelqaranku evangelio nisqakunata, chay qelqasqankupin reparanchis Mariawan Josewan wakcha kasqankuta.
Paykunaq nisqanman hina, Jesuspa nacesqan tawa chunka p’unchay kashaqtinsi Mariawan Josewan Diospa wasinman risqaku ofrendata haywanankupaq.
¿Imatan haywaranku?
Diospa kamachisqanman hinaqa borregotan haywananku karan, wakchakunallan ichaqa “iskay kullkuta otaq iskay malqo urpitapas ” haywananku karan, wakchakunapaq kamachikuyman hinallan paykunaqa haywaranku.
* Chaymi rikuchiwanchis yaqapas wakcha kasqankuta.
Chhaynaña kaqtinkupas sumaqtan wawankunata uywaranku.
Chaymi rikuchiwallanchistaq Diosmanta allin yachaqkuna kasqankuta (Deuteronomio 6: 6, 7).
Marian ichaqa hukmanta sasachakuypi tarikullarantaq, ¿imarayku?
Diosyá angelninwan Joseta kamachisqa Egipto llaqtaman familiantin ayqenankupaq.
Chaywanqa iskay kutitañan Mariaqa tiyasqan llaqtata saqesharan, kay kutipin ichaqa huk nacionmanraq rinan karan.
Egiptopiqa karanmi askha judiokuna, paykunaq qayllallanpipaschá Mariaqa qosanwan tiyaranku.
Chhaynaña kaqtinpas mana munashaspa huk nacionman riyqa sasapunin; arí, llakikunapaqmi.
¿Qanpas huk llaqtapichu tiyashanki wawaykikunarayku otaq imamantapas ayqekusqaykirayku?
Chhayna kaqtinqa yachankichá María imayna sientekusqanta.
Allintan ruwanankunata hunt’aran
Evangelio nisqa librokunapiqa pisillatan willan Mariamanta.
Chhaynaña kaqtinpas willanmi Josewan wawakunayoq kasqankuta, yaqapaschá soqtamanta masraq kankuman karan ¿Imaynapin chayta yachanchis?
Biblian chaytaqa willan.
Mateo 1: 25 textoq nisqan hina Joseqa “manan Mariataqa llamiykurqan [chu], phiwi qhari wawanta wachakunankama ”.
Chaywanmi Joseqa rikuchiran Mariata wiksanpi kaq wawatawan respetasqanta.
Chay textoq nisqan hina, phiwi qhari wawanta ‘ wachakunankamallan ’ Mariataqa mana llamiykuranchu; chay qhepamanmi ichaqa llapa casarasqa warmi qhari hina paykunapas kuska puñukuranku.
Chhaynapin askha wawayoq kapuranku, paykunan karan Santiago, José, Simón, Judas ima; ususinkunapas karanmi, yaqapaschá iskaymanta masraq.
Jesuspa wayqenkunaqa manan santo espirituq atiyninwanchu naceranku, aswanmi José paykunata churiyaran Mariapi.
Chaymantapas Mariaqa anchatan kallpachakuran Diosman astawan k’askakunanpaq.
Manaña Pascua fiestaman rinankupaq warmikunata kamachikuranchu chaypas, payqa sapa watanmi qosanwan kuska riran Jerusalén llaqtata.
Chayman rinapaqqa karuraqmi karan, (300 kilómetro hinaraq).
Huch’uy wawakunawanña riranku chaypas, anchatachá llapankupas kusikuranku chayman rispaqa.
Kunan tiempopipas askha warmikunan María hina kallpachakushanku familiankupi ruwanankunata allinta hunt’anankupaq.
Chhaynapin paykunaqa rikuchinku pacienciakuq, aguantaq, huch’uyaykukuq ima kasqankuta.
¡Ima munaymi chayqa!
Anchatachá Mariaq ejemplonqa paykunata yanapanqa Dios serviyninkuta ima ruwaymantapas aswan allinpaq qhawarinankupaq.
Chaymantapas María hinan paykunaqa qosankuwan wawankunawan ima Diosta servinku, chhaynapitaq familiankupi astawan hukllachanakunku.
Huk kutinmi María Josewan wawankunawan ima Jerusalenmanta kutimushaspa reparakuranku Jesús mana paykunawanchu kasqanta, chaypiqa ñan 12 watanpiña Jesusqa kasharan.
Chaypiqa maytachá Mariaqa llakikuran, kinsa p’unchaymantañan Jesustaqa tariranku Diospa wasinpi.
Chaypin Jesusqa paykunata niran: “¿Manachu yacharqankichis Yayaypa ruwanankunapi kanayta? ”
nispa. ¿Imatan María ruwaran chayta niqtin?
“Tukuy chaykunatan sonqollanpi waqaycharqan ”, chaypin rikullanchistaq allin iñiq warmi kasqanta.
Evangelio nisqa librokunata qelqaqkunamanpas yaqapaschá pay willaran chaykunamanta qelqanankupaq.
Qosanpa wañupusqan
Jesuspa chinkakusqan qhepamanqa manañan Bibliaqa imatapas Josemanta willanñachu.
Chayraykun wakin runakuna ninku: “Joseqa wañupunman karan manaraq Jesús predicayta qallarishaqtinmi ”, nispa.
* Imaynaña karan chaypas manan yachanchischu chay chhayna kasqanta; ichaqa allintan yachanchis Jesús wañupushaqtin María viudaña kasqanta.
¿Imaynapin chayta yachanchis?
Jesusmi manaraq wañupushaspa apóstol Juanta valekuran mamanta uywapunanpaq.
José kawsashanmanraq karan chayqa, manachá Juanta valekunmanchu karan.
Yachasqanchis hina, Mariawan Josewanqa imaymanatan pasaranku.
Angelkunawanmi rimaranku, huk millay kamachikuq runamantan ayqekuranku, askha kutitan astakuranku huk llaqtakunaman, askha wawakunayoqtaq karankupas.
Chaymantapas maytachá ch’isinkuna rimaranku Jesusmanta, imayna kananmanta, imayna uywashasqankumanta ima.
Qonqayllan ichaqa María sapallan rikukuran qosan wañukapuqtin.
¿Iman paykunata yanapanman?
María hinan allin iñiq kananku, manataq iskayanankuchu wañusqakunaq kawsarimpunanmanta.
* Mariaqa chaykunawanña kallpachakuran chaypas, manan sasachakuyninkunaqa tukuranchu.
Kay tiempopi askha warmikuna hinan payqa sapallan wawankunata uywanan karan.
Josepa wañusqan qhepamanqa Jesuschá paypa rantinta llank’aran familianta uywananpaq. Wayqenkunapas wiñasqankuman hinachá yanapakuranku llank’aypi.
Chaymantañan Jesusqa “kinsa chunka watayoq hina ” kashaqtin wasinmanta ripuran predicayta qallarinanpaq.
Tayta mamakunaqa kusikunkutaq llakikunkutaqmi wawanku kurakña kaspanku wasinkumanta ripuqtinku.
Askha watataq wawankuta munakuywan uywaranku chayqa, llakikunkun manaña paykunawanchu kasqanrayku.
Kusikunkuña wawanku wiñasqanmanta chaypas, maytan munanku ladollankupi kanankuta.
Chay tayta mamakunaqa allintachá entiendenku Jesús wasinmanta lloqsipuqtin María imayna sientekusqanta.
Wawankuna mana Jesuspi iñinkuchu
Bibliaq nisqan hina, askhaña Jesuspi iñiyta qallariranku chaypas, “wawqenkuna [qa] manan paypiqa iñirqankuchu ”.
Mariaqa maytachá chaywan llakikuran.
Manapaschá hayk’aqpas wawankuna chhayna kanankupaq piensaranpaschu.
Mariaqa willaranpunichá paykunaman Jesús “Diospa Churin ” kasqanta.
Chhaynaña kaqtinpas Santiago, José, Simón, Judaspas Jesustaqa kurakninkuta hinallachá qhawariranku.
Rikusqanchis hina, Mariaq familianpiqa manan llapankuchu pay hina Diosta serviranku.
¿Imatan María ruwaran? ¿Phiñakuspachu niran: “Kaykunaqa manañan cambiankumanchu ”, nispa?
Manapunin. Yachasunchis huk kutipi ima ruwasqanmanta.
Huk kutinmi Jesús Galilea llaqtapi kashaspa haykuran huk wasita chaypi mikhuq, chaymanmi askha runakuna hamuranku imachus rimasqanta uyarinankupaq.
Chaymanmi hamullarantaq mamitanpas wayqenkunawan ima.
¿Imaraykun María chayman pusaran Jesuspa wayqenkunata?
Yaqapaschá pusanman karan Jesuspa yachachisqanta uyarispa paykunapas Jesuspi creenankupaq.
¿Chaywanchu pisipananku paykuna?
Manan. María hinan kallpachakushanallanku familiankuta yanapanankupaq. Wakinqa unay watakunan chayta ruwaranku familianku cambiananpaq.
Manaña familiankuna cambianmanchu chaypas, paykunata yanapanankupaq kallpachakusqankutaqa allintan Diosqa qhawarin.
Mana aguantay llakipi rikukun
Kunan yachasunchis María mana aguantay atiy ñak’ariypi tarikusqanmanta.
¿Iman chhaynata ñak’arichinman karan?
Jesustan cheqnikuranku, maqaranku, soq’aranku, wañuchiranku ima.
Runakunaq nisqanman hinaqa, wawaq wañusqansi imamantapas astawan sonqota nanachinman.
Mariaq chaykuna pasananqa willasqañan kasharan, arí, paytan nisqaku: “Llakikuymi espada hina t’urpuspa sonqoykita nanachinqa ”, nispa.
Chhayna ñak’ariypiña tarikuran chaypas, Mariaqa manan pisiparanchu Dios serviyninpi.
Aswanmi Jesuspa qatikuqninkunawan kuska huñukushallaran.
¿Imatan ruwaq karanku huñukusqankupi? Bibliaq nisqan hina, “huk sonqolla Diosmanta mañakunankupaq [mi] huñukuqku ”.
Ichaqa familianmantaqa manan payllachu chaypi huñukuran, aswanmi wawankunapiwan ima kasharanku.
Chay tiempopaqqa ñan Jesuspi iñiqña karanku.
¡Maytachá chaywanqa Mariaqa kusikuran!
* Qhawasqanchis hina, Mariaqa allintan wawankunata uywaran, qosantapas allintan yanaparan.
Payqa Diospa munayninta ruwaspan kawsaran.
Imaymana pruebakunapiña tarikuspapas payqa aguantaranmi chaykunata.
Tukuy sonqowan Diosta servisqanraykun imaymana bendicionkunata chaskiran. Chayrayku, ima sasachakuypiña tarikuqtinchispas, kallpachakunanchismi pay hina aguantananchispaq.
Ichaqa, ¿allinchu kanman Mariata diosta hina qhawariy?
¿Allinchu kanman payta hatunchay?
Chay ofrendatan Biblia sutichan “hucha pampachay ” sacrificio nispa (Levítico 12: 6, 8).
Llapa runakunan Adanmanta hamusqanchisrayku huchasapa kanchis, Mariapas chaytan yacharan, chaymi chay ofrendata haywaran. “¿Karanchu Jesuspa wayqenkuna panakunapas? ”
nisqa recuadrota qhawariy 27 paginapi.
Jesuspa predicasqan tiempokunapi María, wayqenkuna, panankunapas imakunachus ruwasqankumantaqa willanmi evangelio nisqa librokunaqa.
Josemantan ichaqa mana imatapas willanchu.
Huk kutinmi Caná nisqa llaqtapi huk casarakuy aparikusqa, chaypin Mariapas kasharan, Josemantan ichaqa mana imatapas yachakunchu.
Huk kutinpas Nazaret nisqa llaqtapi tiyaqkunan Jesusmanta rimashaspa niranku: ‘ Mariaq wawanmi ’, nispa. mana nirankuchu ‘ Josepa churinmi ’ nispaqa.
Kawsarimpuymanta astawan yachanaykipaq qhawariy ¿Imatapunin Biblia yachachin?
nisqa librota, 7 capitulota; chaytaqa Jehová Diospa testigonkunan ruwan.
[Epígrafe de la página 27]
¿Karanchu Jesuspa wayqenkuna panankunapas?
Arí, karanmi.
Evangelio nisqa librokunaqa sut’itan chaymanta willan, chhaynaña kaqtinpas wakin religionkunapi yachachiqkunaqa manan chaytachu ninku. Paykunaq nisqanman hinaqa, Jesusllas Mariaq wawanqa kasqa.
Bibliamanta allin yachaq runakunan ichaqa mana creenkuchu chay runakunaq nisqanta, ¿imarayku?
Paykunaq nisqanman hinaqa, chay religionpi yachachiqkunaqa Iglesia Católica nisqapi paqarichisqanku yachachikuymansi sayapakunku, chay Iglesian yachachin: ‘ Mariaqa virgenllan karan ’, nispa.
Chaymantapas chay yachachisqankuta allinta estudiakuqtinqa sut’itas rikukun mana cheqaqchu kasqanta.
Religionpi yachachiqkunaq nisqanman hinaqa, manaraq Mariata reqsishaspaqa Joseqa huk warmiyoqsi kanman karan, paypa wawankunatas Biblia ninman: ‘ Jesuspa wayqenkunan ’, nispa. ¿Cheqaqchu chay nisqanku kanman?
Manan. Chhayna kanman karan chayqa, manachá Jesusqa phiwi wawachu kanman karan, nitaq David hina reychu kanman karan (2 Samuel 7: 12, 13).
Chaymantapas chay yachachiqkunaqa nillankutaqmi: “Jesuspa primonkunan karan ”, nispa.
Chay nisqankupas manan cheqaqchu, ¿imarayku?
Chaychá Frank Gaebelein nisqa sutiyoq Bibliamanta allin yachaq runa niran: “Chay runakunaq yachachisqanqa manan cheqaqchu ”, nispa.
Chaymantan nillantaq: “Bibliapi Jesuspa wayqenkuna nispaqa nishan manan huk runakunamantachu, aswanmi Mariaq onqokusqan Jesuspa wayqenkunamantapuni ”, nispa.
[Epígrafe de la página 28]
Mana manchakuspan religionninta cambiaran
Mariaq tayta mamankunaqa judío religionmantan karanku, paypas chay religionmantan karan.
Chaymantapas sinagoga nisqa wasikunapin Diosta yupaychaqku, Jerusalén llaqtapi Diospa wasinmanpas riqkun.
Chaymantañan allinta yacharan imachus Diospa munaynin kasqanta, chhaynapin repararan religionninpi costumbrekuna manaña Diospa sonqonpaq hinañachu kasqanta.
Chaymantapas Jesusqa manaraq wañushaspan judío religionpi umalliqkunata niran: “Wasiykichismi purunyapunqa [wikch’upusqa kanqa] ”, nispa.
Chay umalliqkunan wawan Jesustapas wañuchiranku.
Chaymi Diosqa manaña allintachu qhawariran Mariaq ñawpa religionninta.
Kay pachapi cristianokuna qallarishaqtinqa yaqachá Mariaqa phisqa chunka watanpi kasharan. ¿Imatan pay ruwaran?
¿Cambianmanchu karan religionninta?
Arí, cambiaranmi.
Payqa manan niranchu: “Huch’uychaymantapachan kay religionpi kashani chaychu cambiayman religionniyta ”, nispa.
Nitaq niranpaschu: “Payañan kani, manan cambiaymanñachu ”, nispa.
Payqa yacharanmi Diosqa manaña Judío religionwanñachu kasqanta, aswanpas wawanpa rikhurichisqan religionwanña kasqanta, chaymi payqa mana manchakuspa cambiaran religionninta.
[26 paginapi dibujo]
Egiptomanmi ayqekuranku
[29 paginapi dibujo]
Wawanta wañuchisqankuta rikuyqa mana aguantaymi karan
¿Imapaqmi Dios Mariata akllaran?
HUK kutinmi Jesusqa askha runakunaman predicasharan, chayllamanmi runakuna ukhumanta huk warmi kunkayoqta nimuran: “Kusisamiyoqmi wachakuqniyki, ñuñuqniyki warmiqa ”, nispa.
Sichus Jesús munanman karan qatikuqninkuna mamitan Mariata hatunchanankuta chayqa, chaypichá yachachinman karan chayta ruwanankupaq.
Ichaqa manan chaytachu ruwaran, aswanmi niran: “Aswan kusisamiyoqqa Diospa siminta uyarispa hunt’aqkunan ”, nispa.
Jesusqa manan hayk’aqpas mamitanta hatunchaq hinaqa imatapas ruwaranchu, nitaqmi qatikuqninkunatapas yachachiranchu chayta ruwanankupaq.
Chhaynaqa, ¿imaraykutaq askha runakunari Mariata adoranku?
Chaykunata allinta yachanapaq Bibliawanpuni qhawarisun allintachus runakuna paymanta yachachishanku icha manachus chayta.
“Diospa gracianwan hunt’asqa ”,“ warmikunamanta qollana ”
Ángel Gabrielmi Mariaman willaran imapaqchus Dios akllasqanmanta, chay kutipin khaynata napaykuran: “¡Diospa ancha saminchasqan warmi, napaykuykin!
Señor Diosmi qanwan kashan ”, nispa.
Wakin Bibliakunapin khaynata nin: “Diospa gracianwan hunt’asqan kanki, Diosninchismi qanwan, warmikunamanta qollanan kanki ”, nispa.
Huk kutinmi María riran Elisabetpa wasinta, chaypipas paytaqa Elisabetmi nillarantaq: “Bendecisqan kanki warmikuna ukhupi, bendecisqataqmi qanmanta naceqpas ”, nispa.
¿Chhaynata rimapayasqankuraykuchu nisunman: “Adorananchismi Mariataqa ”, nispa?
Iglesia Católica nisqapiña chay angelpa napaykusqanmanta hinallataq Elisabetpa rimasqanmantawan Mariaman huk rezota ruwanku chaypas, Bibliaqa manan yachachinchu Mariamanta mañakuytaqa.
Ángel Gabrielwan Elisabetwan Mariata chhaynata rimapayasqankuwanqa respetasqallankutan rikuchisharanku, chaywanqa manan paymanta mañakuytachu yachachisharanku.
Mariamanta mañakuytaqa manapunin Bibliaqa yachachinchu.
Aswanmi Jesusqa qatikuqninkunata yachachiran Yayanmanta otaq Papanmanta mañakunankupaq, chaymi niran: “Yayayku hanaq pachapi kaq, sutiyki yupaychasqa kachun ”, nispa.
Hukkunawan kuskan gobiernanqa
Askha runakunan Mariata ninku: “Hanaq pachapi reina ”, nispa.
Biblian ichaqa mana maypipas chhaynata ninchu.
Ichaqa willanmi hanaq pachapi kananpaq Dios akllasqanta.
¿Imatan chaypi ruwanqa?
Chaypaq yuyarisunchis huk kutipi Jesuspa ima nisqanta. Paymi wakin qatikuqninkunaman prometeran hanaq pachaman rispa paywan kuska kamachimunankupaq.
Jesusmi paykunata allinta yachachiran Diospa sacerdotenkuna kanankupaq, “chaymi kay pacha [ta] kamachikunqaku ”.
Mariapas hanaq pachatan rinqa paykunawan kuska kamachimunanpaq.
¿Imaynapin chayta yachanchis?
Ñawpaqpi yachasqanchis hina, Cristoq wañupusqan qhepallatan Mariaqa Jesuspa wayqenkunawan hinallataq qatikuqninkunawan kuska “huk sonqolla Diosmanta mañakunankupaq huñukuqku ”.
Llapankun karanku pachak iskay chunka runakuna, paykunamanta wakinmi karan ‘ warmikuna ’.
“Pentecostés Fiesta p’unchay chayamuqtin [taqmi] llapallanku huk sonqolla huñunasqa kasharqanku ”, chayllamanmi Diosqa santo espiritunta paykunaman kachayamuran, hinan paykunaqa huk simikunapi rimayta qallariranku.
Mariapas huk warmikuna hina Jesuspa qatikuqninkunawan kuska santo espirituta chaskisqanmi allinta rikuchin Jesuswan kuska kamachikamunanpaq akllasqa kasqanta.
Chhaynaqa ñachá kunanqa Jesuswan kuskaña hanaq pachapi kashan.
¿Imatan hanaq pachapi ruwanqaku Mariapas wakin akllasqakunapas?
Runakunaq allinninpaqmi imaymanata ruwanqa
Bibliaq nisqan hina, 144.000 runakunan hanaq pachaman rinqaku, chaypin Jesuswan kuska sacerdotekuna, juezkuna, reykuna ima kanqaku.
Sacerdote hinan paykunaqa llapa Dios serviqkunata yanapanqaku Diosta mana pantaspa servinankupaq, paykunamanta huchata chinkachinankupaq, qhalilla kanankupaq ima.
Jehová Diosta serviqkunaqa maytapunin munashanchis chay p’unchay chayamunanta.
Ñawpa tiempopin Mariaqa allinta yanapakuran Diospa munaynin hunt’akunanpaq, kunanpas chaytan ruwashan.
Payqa allin ejemplon llapanchispaq. Allintan wawankunata uywaran, huch’uyaykukuqmi karan, Dios sonqon karan, kasukuqtaq karanpas.
Chaymantapas imaymana pruebakunatan aguantaran. Chayraykun kallpachakunanchis pay hina kananchispaq.
Ichaqa manan chayllatachu ruwana, aswanmi respetananchis Cristoq mamitan kasqanrayku, runakuna yanapaypi yanapakunanpaq akllasqa kasqanraykupiwan.
Payqa Cristowan kuska kamachinankupaq akllasqakuna ukhupin kashan, paykunawan kuskataq ninku: “Tiyanapi tiyaqpaq [Jehová Diospaq] Corderopaqwan [Cristopaqwan] kachun alabay, yupaychay, hatunchay, atiypas wiñay - wiñaypaq ”, nispa.
Chaykunamantan astawan willashan ¿Imatapunin Biblia yachachin? nisqa libro, 8 capitulopi; chaytaqa Jehová Diospa testigonkunan ruwan.
[31 paginapi willakuy]
María hinan kananchis huch’uyaykukuq, allin iñiq, kasukuq ima
¿Manchakunkichu wañusqakunata?
WAKIN runakunan ninku: “Manan ñoqaqa manchakunichu wañusqakunataqa, ¿imanawanmantaq wañusqakunari? ”
Ichaqa askha runakunan manchakunku wañusqakunata.
Paykunapaqqa wañusqakunaq espiritunsi kawsashallan, runakunatapas mana allintas ruwanman.
Yachasunchis Benín nisqa llaqtapi runakuna imapi creesqankumanta.
Chay runakunapaqqa wañusqakunaq espiritunsi mana wañunchu chaysi kutimunman familiankunata wañuchiq.
Chaymi askha runakuna kaqninkunata vendenku otaq qolqeta manukunku imaymana costumbrenkunata ruwanankupaq, chaywansi wañuqkunaq espiritunqa mana imananmanpaschu.
Wakinpa piensasqanman hinaqa atikunmansi wañusqakunawan rimayta, chaymi imaymanata ruwanku paykunawan rimanankupaq.
Wakin runakunaqa tupasqakus wañusqakunaq espiritunwan condenadokunawan ima.
Benín nacionwan Nigeria nacionwan tupaypi tiyaq Agboola sutiyoq runamanta yachasunchis, paymi khaynata willakun: “Kay llaqtapi runakunaqa creenkun wañusqakunaq espiritun kawsashanallanpaq, chayman hinataqmi imaymanata ruwanku.
Chaymi wañuqkunataqa costumbrenkuman hina imaymanakunawan bañarunku espiritukunaq kasqanman ripunankupaq.
Ñoqan puchusqanku jabonta imaymana qorachakunawan tupachispa t’inpuchiq kani, chaytataq escopetayman hawiq kani, chayta ruwashanaykamataq animalpa sutinta qaparispa: ‘ ¡Chay animalta wañuchisaq! ’
niq kani; mayninpiqa hunt’akuqmi chay nisqayqa.
Kay llaqtapi runakunaqa ruwallankun chaytaqa.
Allin hinaña chay ruwaykuna kanman chaypas, qhepamanmi mana allinniykipaq tukupun.
” Qonqayllan iskay wawaykuna wañuranku mana imallamanta, chaymi nirani: ‘ Pichá chaytaqa ruwawashan ’, nispa.
Chaymi rirani huk paqoman otaq alto misayoq nisqa runaman wawaykunamanta yachanaypaq.
Hinan payqa willawaran layqasqa kasqayta, chaymantapas niwaranmi: ‘ Chay wañusqa wawaykikunaq espiritunmi wañuchiqpa espiritunpa kamachin kapunqa, chaymantapas wañullanqataqmi hukkaq wawaykipas ’, nispa.
Paypa nisqanman hinan hukkaq wawayqa wañukapullarantaq ”, nispa.
Chayllamanmi Agboolaqa John sutiyoq huk testigowan tupasqa, Johnmi Bibliawanpuni willasqa wañusqakuna imaynapi tarikusqanta.
Chay willasqanwanmi yacharan wañusqakuna imaynapi kasqankuta.
Chaykunapi creeqkunapas cambiankumanmi manaña chay costumbrekunaman k’askakunankupaq.
¿Imanawasunmantaq wañusqakunari?
Manan pi runapas allin paqo nisqaña kanman chaypas chaytaqa willawasunmanchu, Jehová Diosllan sut’itaqa willawasunman.
¿Imarayku? Paylla tukuy imaymanakunata kamasqanrayku, paymi “kamarqan hanaq pachapi tukuy ima kaqkunatapas, kay pachapi kaqkunatapas, rikusqa kaqkunatapas, mana rikusqa kaqkunatapas ”.
Kay pachatan kamaran runakuna animalkuna ima chaypi tiyanankupaq (Salmo 104: 23, 24).
Chaymantapas llapa imapas payraykullan kawsashan.
Chaymi ñoqanchisqa Bibliata allinta t’aqwinanchis wañusqakuna imaynapi tarikusqankuta allinta yachananchispaq.
Bibliapiqa Jehová Dios kikinmi ñawpaqtaqa rimaran wañuymantaqa, paymi Adanta nisqa: ‘ Mana kasukunki chayqa wañunkipunin ’, nispa (Génesis 2: 17).
¿Ima ninantan chaywan nisharan?
Pay kikinmi khaynata niran: “Ñut’u hallp’an kanki, ñut’u hallp’amantaqmi tukupunki ”, nispa (Génesis 3: 19).
Chaypi nisqan hina, runakunaqa hallp’amanmi tukupunku wañuspaqa.
Adanwan Evawanmi Jehová Diosta mana kasukurankuchu chaymi Diosqa niran: “Wañunkichismi ”, nispa.
Ichaqa manan paykunachu ñawpaqtaqa wañuranku aswanmi wawanku Abel, paytan wañuchiran wayqen Caín (Génesis 4: 8).
¿Manchakuranchu Caín wañusqa wayqen vengakunanmanta?
Manan, aswanmi manchakusharan kawsashaq runakuna payta wañuchinankumanta (Génesis 4: 10 - 16).
Huk kutinmi ch’aska qhawaq runakuna rey Herodesman willaranku kamachisqan llaqtapi ‘ judío runakunaq reynin nacesqanmanta ’.
Chayta yacharuspan Herodesqa sinchita phiñakuran chaymi Belén llaqtapi manaraq iskay watayoq llapan qhari wawakunata wañuchinankupaq kamachikuran.
Ichaqa manan Jesustaqa wañuchirankuchu, ¿imarayku?
Diospa angelninyá Joseta nisqa: “Sayariy, wawata mamantawan pusarikuspa Egipto suyuman ayqey ”, nispa.
Herodes wañupuqtinmi ichaqa chay ángel Joseta nillasqataq: “Israel llaqtaman ripuy [...] wawata wañuchiyta munaqkunaqa wañupunkuñan ”, nispa.
¿Imatan chay rikuchiwanchis?
Ichaqa manchakusharanmi Herodespa rantinta kamachikuq Arquelaota.
Chaymi Joseqa manaña Arquelaoq kamachikusqan llaqtamanñachu riran, aswanmi Galilea provinciaman.
Chaypi yachasqanchis hina, wañusqakunaqa manan imanawasunmanpaschu.
Ichaqa, ¿imanisunmanmi Agboolaq willasqanmanta?
¿Wañusqakunaq espiritunchu icha supaykunachu?
Jesús kay pachapi kashaspanmi tuparan askha mana allin espiritukunawan.
Chay espiritukunaqa yacharankun pichus Jesús kasqanta, chaymi niranku: “Diospa Churin Jesús ”, nispa.
Jesuspas yacharanmi pikunachus paykuna kasqankuta.
Arí, allintan yacharan mana wañusqakunaq espiritunchu kasqanta, aswanpas millay espiritukuna otaq supaykuna kasqanta.
Bibliaqa willanmi millay espiritukunamanta Diosta serviq espiritukunamantawan.
Génesis qelqapin riman querubín nisqa angelkunamanta, paykunatas Jehová Diosqa churasqa Edén huerta ñanpi, chhaynapi Adanwan Evawan manaña kutiyunankupaq (Génesis 3: 24).
Yaqapaschá runakunaqa chayraq chay kutipi angelkunata rikusharanku.
Tiempoq pasasqanman hinataq askha angelkuna runaman tukuspa kay pachaman uraykamuranku.
Ichaqa manan Jehová Diospa kachamusqanchu karanku, aswanmi paykunallamanta “hanaq pacha tiyanankuta saqe [npuranku] ”.
Chaymantapas paykunaqa warmikunawan puñuyta munaspankun uraykamuranku.
Chhaynapin paykunaqa churiyaranku sinchi hatunkaray runakunata.
Chay angelkunataq wawankunawan kuska kay pachapi millay ruwaykunata q’oñirichiranku (Génesis 6: 1 - 5).
Chaymi Jehová Diosqa millp’uq para unuta chayachimuran llapa millay runakunata angelkunaq churinkunatawan chinkachinanpaq.
¿Mana kasukuq angelkunawanri imataq pasaran?
Ñishu para chayamusqanraykun paykunaqa kutipuranku angelkunaq kasqanman.
Jehová Diosmi ichaqa manaña “qallariypi ” serviqninkunata hinañachu chaskiran.
Aswanmi Biblia nin: “Diosqa manan pampacharqanchu huchallikuq angelkunatapas, aswanmi tutayaq Ukhupachaman wikch’uykurqan, hinaspa laqhayaq ukhuman watasqata wisq’aykurqan taripay p’unchaypaq waqaychasqa kanankupaq ”, nispa. ¿Imataq laqhayaq ukhupachari?
Chayqa manan maypipaschu kashan, aswanmi chayta nikun mana kasukuq angelkunaq yuyaynin tutayaqpi hina kasqanta.
Chhaynapi tarikusqankuraykun manaña runaman tukuyta atinkuñachu.
Chhaynaña kaqtinpas paykunaqa imaymanakunatan ruwashanku runakunata pantachinankupaq.
Paykunaqa haykunkumanmi runakunaman animalkunamanpas chhaynapi munasqankuta ruwachinankupaq.
Chaymantapas, pipas wañuqtinqa paykunan rikhuriwasuman “wañuqpa espiritunmi ” ninanchispaq. Chhaynapin engañawasunman.
¿Imapaqmi chayta ruwanku paykuna?
Jehová Diosmanta karunchawananchispaqmi.
¿Imatan ruwana wañusqakunata mana manchakunapaq?
Wañusqakunamanta Bibliaq yachachisqantan Agboolaqa ancha allinpaq qhawariran.
Chaymi payqa Bibliamanta astawan yachayta munaspa Johnwan estudiaran.
Payqa allintan yacharan wawankuna mana espirituchu kasqankuta, nitaq pita serviqpaschu kasqankuta aswanpas puñushasqallankuta, chaymi manaña nishutachu llakikuran.
Chaykunata yachasqanraykun payqa manaña layqakuymanta imatapas hap’iranñachu, aswanmi llapa chaykunata ruphachipuran.
Chayta rikuspan wakin wasimasinkuna niranku: “¡Espiritukunatan phiñachinki, imapaqmi chaykunata ruwashanki! ”
Paymi ichaqa manaña manchakuranñachu espiritukunata, aswanmi kasukuran Efesios 6: 11, 12 textoq nisqanta. Chaypin nin: “Diospa qosqan llapallan tupapakuna p’achawan churakuychis [...].
Manan runawanchu maqanakunchis, aswanpas [...], hanaqkunapi kaq mana allin espiritukunawanmi ”, nispa.
¿Iman chay tupapakuna p’acha?
Chaykunaqa cheqaq kay, chanin kay, thak kay allin willakuykuna, iñiq kay, hinallataq santo espirituq espadan iman, chay espadaqa Diospa Simin Qelqan.
Chay tupapakuna p’achaqa imamantapas aswan allinmi. Agboola sutiyoq runa manañataq wañuqkunaq espiritunpi creeranñachu chayqa, manañan ima costumbretapas ruwaranñachu, chayta rikuspan familiankuna amigonkuna ima cheqnipuranku payta.
Jehová Diospa llaqtanpin ichaqa askha amigokunata tariran, chay amigonkunaqa Bibliaq nisqanman hinan imatapas ruwanku.
Chaymantapas yachanmi qhepa tiempopi supaykuna manaña imatapas ruwananta, chaymanta chinkachisqa kanankutawan.
Yachallantaqmi wañusqakuna kawsarimpunanta.
Arí, waranqanpi runakunan kawsarimpunqa, kawsarimunqan Abelpas Herodespa wañuchisqan wawakunapas.
Agboolaqa suyakushanmi kinsantin wawankuna kawsarimpunanta.
Ñoqanchispa wañusqa familianchiskunapas yaqapaschá kawsarimpunqa.
Wañusqakuna kawsarimuqtinqa willawasunchá wañusqa kashaspa mana imatapas reparasqankuta.
Chhaynaqa, manan wañusqakunataqa manchakunachu.
Aswanmi kunan yachamusqanchis hina askha wañusqakuna kawsarimpunqaku.
Chayrayku chay p’unchay chayamunankama kallpachakuy Bibliata estudiashanallaykipaq chhaynapi allin iñiq kanaykipaq.
Chaymantapas Diospa kamachisqanman hina kawsaqkunawanmi huñukushanallayki.
Wakinqa layqakunaq ruwanantan chayllaraq ruwashanku, wakintaq pukllaq hinalla chaykunata ruwanku, chayta ruwashanki chayqa, saqepunaykin chaykunata.
Chaymantataq churakunayki “Diospa qosqan llapallan tupapakuna p’achawan ”, chhaynapin supaykuna contra allinta sayanki.
Chaykunata ruwanaykipaqqa Jehová Diospa testigonkunan yanapasunkiman ¿Imatapunin Biblia yachachin?
* nisqa librowan, chay yachachiyqa gratisllan.
Agboolaqa manañan manchakunchu wañusqakunata, chaymantapas yachanmi supaykunamanta imayna cuidakuyta.
Pay kikinmi khaynata nin: “Manan yachanichu imamanta kinsantin wawaykuna wañusqanta.
Ichaqa Diosta servisqaymantapachaqa qanchisñan wawaykunaqa kashan, paykunataqa manan ima espiritupas imananpaschu ”, nispa.
Chaytaqa Jehová Diospa testigonkunan ruwan.
[20 paginapi willakuy]
Agboolaqa manañan manchakunchu wañusqakunata, chaymantapas yachanmi supaykunamanta imayna cuidakuyta
[19 paginapi dibujo]
Cainqa manan manchakuranchu wañusqa wayqen vengakunanta
Paraqa Diospa regalonmi
¿IMAN kanman ñoqanchismanta mana paramuqtin?
Manachá imatapas ruwayta atisunmanchu.
Wakinmi ichaqa mana ñishutachu kusikunku paramusqanwan, ¿imarayku?
Wakin llaqtakunapin ichaqa yaqa watantinta mana paranchu, nishutataq ruphanpas.
Chay llaqtakunapi runakunaqa, ¡maytachá kusikunku para chayamuqtinqa!
Chaymi Licaonia llaqtapi kaq runakunata niran: “Chaywanpas Diosqa imapas allinta ruwasqanwanmi reqsichikurqan.
Paymi parachimun, chakrakunatapas tiemponpi ruruchin, mikhunatapas askhata qowanchis, sonqonchistapas anchata kusichin ”, nispa.
Chaypi rikusqanchis hina, apóstol Pabloqa paramantan ñawpaqtaqa riman, arí mana para kanmanchu chayqa manachá kanmanchu ima plantapas nitaq ‘ chakrapas rurunmanchu ’.
Bibliaqa pachak kutimanta mastaraqmi riman paramantaqa.
Chaymi kunan astawan yachasun Diospa qowasqanchis paramanta.
Chay yachaymi yanapawasun Bibliapi allinta iñinapaq.
¿Imaninmi Biblia paramanta? ¿Imaynapitaq parari kan?
Jesusmi chaymanta rimaran.
Huk kutinmi Diosmanta rimashaspa niran: “Payqa intintan lloqsichimun allinkunapaqpas mana allinkunapaqpas, parachimullantaqmi chaninkunapaqpas mana chaninkunapaqpas ”, nispa.
Chaypi rikusqanchis hina, Jesusqa manaraq paramanta rimashaspan ñawpaqtaqa Intimantaraq rimaran. ¿Imarayku?
Intillawanyá plantakunaqa kawsan, parapas chayllawanmi kan. ¿Imaynataq chayri?
Chaychá Bibliaqa Inti kamaqmanta nin: “Payqa sut’uy unutan huñun, chaymantataq paraman tukuchin ”, nispa.
Khaynatan Biblia willan imaynatachus para kasqanmanta: “[Diosqa] sut’uy unutan huñun, chaymantataq paraman tukuchin.
Parataq phuyumanta phaqcharimun, unu parapas hallp’a pataman chayamun ”, nispa (Job 36: 26 - 28).
Chay qelqakusqanmantaqa kinsa waranqa wata masñan runakunaqa estudiashanku para imaynachus kasqanmanta.
Chhaynaña kaqtinpas manan allintaraqchu yachanku imaynapunichus chay kasqanta.
Chaymanta rimashaspan 2003 watapi huk libro niran: “Manaraqmi allintachu yachakun imaynatachus phuyupi sut’uy unu ruwakusqanta ”, nispa.
Científico nisqa runakunaq nisqanman hinaqa, phuyupis mana rikuy atina unu sut’uychakuna kashan.
Chaykunas paykunapura huñukuspa hatunman tukunku chhaynapis paraqa chayamun.
Chayqa manas huk ratullachu ruwakun, askha horapis.
Chaytaqa manaraqmi allintachu entiendekun. Kinsa waranqa pisqa pachak wata pasaytañan llapa imaymanata Kamaqqa serviqnin Jobta khaynata tapuran: “¿Taytayoqchu kanman para?
¿Pin sullaq taytan? ¿Pin yuraq phuyuman yuyayta qorqan?
¿Pin pacha phuyuman yachayta qorqan?
¿Pitaq aswan yachayniyoq, phuyuta yupananpaq?
¿Pitaq atinman hanaq pachamanta parachimuyta [?] ”, nispa (Job 38: 28, 36, 37).
¿Maymantan hamun mayukunaq unun?
Grecia llaqtamanta filósofo nisqa runakunaqa khaynata yachachiqku: “Mayu unuqa manan paramantachu hamun, lamar - qocha unun chayqa ”, nispa.
Paykunaq nisqanman hinaqa, lamar - qocha unus hallp’aq pachanta orqokunaman riq, chhaynapis pukyu hina lloqsimuq.
Huk yachayniyoq runaq nisqaman hinaqa rey Salomonsi chhaynata nisqa, paymi Diospa yuyaychasqan kaspa niran: “Mayukunaqa llapallanmi lamar - qochaman haykun, lamar - qochataq manapuni hunt’anchu.
Maymantachus mayukunaqa lloqsimun, chayllamantaqmi kutipunku wakmanta phawamunankupaq ”, nispa (Eclesiastés 1: 7).
¿Ima ninantan nisharan Salomón? ¿Unu hallp’aq pachallanta orqokunaman seqananmantachu rimasharan?
Chaypaq yachasun Salomonpa llaqtamasinkunamanta.
Huk llaqtamasinmi karan Elías.
Payqa Diospa profetanmi karan, Salomonpa chay qelqasqanmanta yaqa pachak wata hinaña pasaruqtinmi payqa kawsaran.
Payqa yacharanmi imaynapi para paramunanta.
Chaypaq yachasun imachus pasasqanta. Israel llaqta runakunan Diosta mana kasukuspa Baal diosman qonqorikusqaku.
Chaymi chay llaqtamanqa kinsa wata kuskanta manaña parachimusqachu. Runakunan ichaqa Eliaspa yanapayninwan Diosman kutirikusqaku.
Chaymi Eliasqa Jehová Diosmanta mañakuran hukmanta parachimunanpaq.
Kamachintataq kamachiran mañakushanankama “lamar - qocha ladota qhawa [munanpaq] ”.
Hinan kamachinqa niran: “¡Haqayqá!
¡Lamar - qochamanta huk maki sayay phuyulla lloqsimushan! ”, nispa.
Chaypin Eliasqa repararan Jehová Dios uyarimushasqanta.
Chayllamanmi “wayrawan yana phuyuwan cieloqa tutayaykurqan, hinan sinchita para chayarqan ” (1 Reyes 18: 43 - 45).
Yachasqanchis hina, Eliasqa yacharanmi imaynapi para chayananta, yachallarantaqmi phuyuqa lamar - qochapi huñukusqanta wayrataq Israel llaqtaman phukunanta.
Kay tiempopipas chhaynallapunin kashan chay llaqtapiqa. Eliaspa mañakusqanmanta pachak watata hina pasaruqtintaq Amós sutiyoq chakrapi llank’aq runa qelqallarantaq imaynapi para chayamusqanmanta.
Chaymi paykunata Dios mana chinkachinanpaq Amosqa niran: “Señor Diosman asuykuychis, kawsankichistaqmi ”, nispa.
Chaymantataq Jehová Diosllata adoranankupaq niran: “Paymi lamar - qocha unuta phuyuchimuqqa, hinaspa hallp’a pataman chayta ch’aqchuqqa ”, nispa (Amós 5: 6, 8).
Chaymantan hukmanta rimallarantaq maymantachus para unu hamusqanmanta (Amós 9: 6).
Arí, Amosqa yacharanmi yaqa llapa para unuqa lamar - qochamanta hamusqanta.
1687 watapin Edmond Halley sutiyoq científico runa willaran para unu lamar - qochamanta hamusqanta.
Chay tiempopi runakunan ichaqa mana creerankuchu chay nisqanta, askha watakuna pasaqtinñan creeranku.
Chaymantan huk libro khaynata nin: “1700 wata pasaykaman runakunaqa creeqkuraq ‘ lamar - qocha unuqa hallp’aq pachantan orqokunaman rishan, chaymantañan mayunta kutiyapun ’ nisqa yachachikuypi ”, nispa.
Kunan tiempopin ichaqa lliw runakunaña yachanku imayna chay kasqanta.
Chay librollataqmi khaynata willan paramanta: “Lamar - qocha unun waksipun, chaymantataq chiriyapuspa phuyuman tukupun, chay phuyutaq paramun, paramusqan unutaq mayukunaman haykuspa lamar - qochaman kutiyapun ”, nispa.
Chhaynaqa, Eclesiastés 1: 7 textopi Salomonpa nisqanqa rikuchin para unuqa lamar - qochamanta hamusqantan.
¿Imatan ruwananchis chaykunata yachashaspa?
Kaypi yachasqanchis hina, askhan Bibliapiqa qelqaranku para imaynachus kasqanta, chaymantapas mana pantaspan chaytaqa willaranku.
Chaymi rikuchiwallanchistaq Bibliaqa Jehová Diospa yuyaychasqan kasqanta. Ichaqa, ¿imaraykun wakin llaqtakunapi mana paranan tiempopi paran wakin llaqtakunapitaq mana para kanchu?
Runakunayá mana allintachu cuidanku kay pachata. Jehová Diosmi ichaqa “kay pacha waqllichiqkunata [otaq qhellichaqkunata] ” wañuchinqa.
Chay p’unchay chayamunankamaqa, Bibliatan estudiashanallanchis, chaypi yachasqanchisman hinataq kawsashananchispas.
Chhaynapin rikuchisun Dios imaymana qowasqanchismanta agradecekusqanchista.
Chaymantapas chaykunata ruwaspaqa wiñay kawsaymanmi aypasunchis.
Chaypitaq Jehová Dios qowasun “tukuy allin kaqkunatapas, tukuy chanin kaqkunatapas ”.
[13, 14 paginakunapi dibujo]
(Imaynapuni kasqanta yachanaykipaq, qelqata qhaway)
LAMAR - QOCHAQ WAKSISQAN
HALLP’A UKHUNTA UNU PURISHAN
[13 paginapi dibujokuna]
Elías mañakushanankaman serviqninqa ‘ lamar - qocha ladota qhawasharan ’
“Qhepayta hamuy ”
‘ Pipas qhepayta hamuyta munaqqa pay kikinta sapa p’unchay nikuchun: Manañan ñoqapaqchu kawsani, nispa, hinaspa ñoqarayku ñak’arispa wañunanña kaqtinpas qhepayta hamuchun. ’
1, 2. a) ¿Imaniranmi Jesús llapa runakunata?
b) ¿Imatan qan ruwaranki chay nisqanman hina?
JESÚS kay Hallp’api predicayninta tukunanpañan Perea llaqtapi predicasharan, chay llaqtaqa Judea llaqtaq wichay ladonpin tarikuran Jordán mayuq chimpanpi.
Chaypin huk wayna achhuyuspa tapusqa imatas ruwanman wiñay kawsayta chaskinanpaq chayta.
Kamachikuy Simi hunt’ashasqanta reparaspan Jesús niran: “Phaway tukuy kaqniykita vendemuspa wakchakunaman qomuy, hinan hanaq pachapi qhapaq kayniyki kanqa.
Chaymantataq qhepayta hamuy ”, nispa.
¡May allinpunin Diospa sapallan Churinta qatikuyqa!
Chay waynaqa manaña Jesusta qatikuranchu chaypas hukkunaqa qatikurankun, chay ñawpaqtan Jesusqa Felipeta nisqaña: “Qhepayta hamuy ”, nispa.
Felipeqa qatikuranmi Jesusta chaymi qhepamanqa apostolnin kapuran.
Kaqllatataqmi Jesusqa Mateotapas niran chaymi paypas qatikuran.
Jesusqa llapa runakunatan niran: ‘ Pipas qhepayta hamuyta munaqqa pay kikinta sapa p’unchay nikuchun: Manañan ñoqapaqchu kawsani, nispa, hinaspa ñoqarayku ñak’arispa wañunanña kaqtinpas qhepayta hamuchun ’, nispa.
Chayrayku, llapa chanin kayta munakuqkunan Jesusta qatikunkuman sichus munanku chayqa.
¿Qanpas munankichu qatikuqnin kayta?
Askha runakunañan Jesusta qatikushanchis, predicaspapas llapa runakunatan ninchis Jesusta qatikunankupaq.
¿Iman yanapawasun Jesusta qatikushanallanchispaq?
Askha runakunan Biblia estudiayta qallariranku ichaqa astawan yachaspa Jesusta qatikunankumantaqa karunchakapurankun.
Ñoqanchisrí, ¿imaynatan Jesusta qatikushallasunman?
Kaykunata tapukuymi yanapawasun: “¿Imaraykun Jesusta qatikurani?
¿Imataq Jesuspa qatikuqnin kayri? ”
Kay iskay tapuyman kutichiyqa kallpachawasunmi Jesusta qatikushanallanchispaq, chhaynapin huk runakunatapas yanapasun payta qatikunankupaq.
¿Imaraykun Jesusta qatikunchis?
4, 5.
¿Imaraykun mana pipas Jesús hina allin kamachiq kanmanchu?
Profeta Jeremiasmi niran: “Runaqa manan atiyniyoqchu kikillanmanta allinta purinanpaqqa.
Mana qan pusaqtiykiqa manan allintaqa kawsanmanchu ”, nispa (Jer.
10: 23, NM). Tiempoq pasasqanman hinan allinta yachanchis chay simikuna cheqaqpuni kasqanta.
Sapa kutillanmi aswan sut’ita yachanchis huchayoq runakuna mana kikillankumanta allin kamachiy atisqankuta.
Jesusmi ichaqa kamachiqninchis kananpaq allin preparasqa kashan, chaymi payta qatikunchis.
¿Imaraykun mana pipas Jesús hina allin kamachiq kanmanchu?
Chaymanta qhawarisunchis.
Ñawpaqkaqpi: kikin Jehová Diosmi Jesustaqa akllaran umalliqninchis kananpaq.
Arí, Kamaqnillanchismi aswan allintaqa akllanman huk kamachiqninchista.
Iskaykaqpi: Jesusqa kay Hallp’api kashaspa sumaq runa kasqantan rikuchiran, chhayna kasqanqa admirakunapaqmi qatikunapaqtaq kanpas (leeychis Isaías 11: 2, 3).
Payqa ancha allin ejemplon qatikunanchispaq.
Kinsakaqpi: Jesusqa anchatan interesakun qatikuqninkunapi, chaytan rikuchiran paykunarayku wañuspa (leeychis Juan 10: 14, 15).
Payqa huk michiq hinan ovejankunapi interesakun, yanapawanchismi kunan tiempopi kusisqa kawsananchispaq hamuq tiempopi wiñay kawsayta aypananchispaqpas.
Chaykunamanta hukkunamantawan yachasqanchismi kallpachawaranchis Jesusta qatikunanchispaq.
Ichaqa, ¿imataq Jesuspa qatikuqnin kayri?
¿Imatan ruwananku Jesusta qatikuqkuna?
Jesuspa qatikuqnin kayqa manan cristianon kani niyllachu.
Kay tiempopiqa iskay waranqa millón runakuna hinan ninku, cristianon kayku nispa, ichaqa manan Bibliaq nisqanman hinachu kawsanku chayraykun paykunaqa “mana allin ruwaqkuna ” kanku (leeychis Mateo 7: 21 - 23).
Cheqaq cristianokunan ichaqa tukuy kawsasqankupi kallpachakunku Jesuspa yupinta qatikunankupaq, yachachisqanman hina kawsanankupaqpas, chaytaqa allintan sut’inchanku Jesusta qatikuyta munaq runakunamanpas.
Kunanqa qhawarisunchis Jesús imayna kasqanmanta, imaynas chaykunapi pay hina kasunman chaytapas.
Jesús hina yachaywan kawsasun
7, 8. a) ¿Imataq yachayniyoq kayri, imaraykun Jesús yachayniyoq karan?
b) ¿Imaynatan Jesús rikuchiran yachayniyoq kasqanta, imaynatan yupinta qatikusunman?
Jesusqa tukuy imapipas qatikunapaq hinaña sumaq sonqo runa chaypas, kunanqa tawallamanta yachasun: yachayninmanta, huch’uyaykuq kasqanmanta, tukuy sonqowan predicasqanmanta, munakuq kasqanmantawan.
Ñawpaqta rimasun yachayninmanta, yachayniyoq kayqa imatachus entiendesqanchisman otaq yachasqanchisman hina ruwaymi.
Apóstol Pablon niran: ‘ Jesuspin Diospa tukuy imaymana yachayninpas yuyayninpas, pakasqa illa hinaraq kashan ’, nispa.
Arí, Jesuspiqa Diospa yachayninmi kasharan, chaymi pay kikin niran: “Yayaq yachachiwasqallantan willaykichis ”, nispa.
Rikusqanchis hina Diosmi Jesusmanqa yachayta qoran, chayraykun payqa tukuy imatapas allin yuyaywan yachaywan ruwaran.
Jesusqa yachaywanmi decidiran imayna kawsananta.
Imaymana ruwaykunapi afanakunanmantaqa Diospa munayninta ruwaspan kawsaran.
Payqa yachaywanmi kallpanta tiemponta qoran Diospa Reinonta ñawpaqta maskhananpaq.
Pay hina ruwananchispaqqa kallpachakunanchismi ‘ ñawinchis allin kananpaq ’ otaq mana qhapaq kaykuna maskhaypichu purinanchispaq, chhaynapi mana yanqa ruwaykunapichu kallpanchista tukunanchispaq.
Askha cristianokunan imaymana ruwanankuta pisiyachiranku astawan predicanankurayku, wakinqa precursor imaraqmi kanku.
Sichus chayta ruwaranki chayqa, kusan chay ruwasqaykiqa.
Diospa reinonta ñawpaqta maskhayqa anchatan kusichiwanchis.
Jesús hina huch’uyaykukuq kasun
9, 10.
¿Imaynatan Jesús rikuchiran huch’uyaykukuq kasqanta?
Kunanqa huch’uyaykukuq kasqanmanta rimasun.
Runakunaqa huchayoq kasqanchisraykun autoridadniyoq kaspa hukkunamanta aswan allin qhawarisqa kayta munasunman.
Jesusmi ichaqa mana chhaynachu.
Jesuswanña Diospa munaynin hunt’akun chaypas, payqa manan chhikallantapas hatunchakuranchu.
Chaymi Bibliaqa kallpachawanchis pay hina huch’uyaykukuq kananchispaq.
Apóstol Pablon niran: “Imaynachus Jesucristoq yuyaynin karan, chay hinallataq qankunaq yuyayniykichispas kachun: Cristoqa Diosman rikch’akuq kashaspapas, manan Dioswan igualchu kayta munaran, aswanmi hanaq pachapi sumaq kawsayninta saqespa, runa hina naceran kamachi runa hina kananpaq ”, nispa.
¿Imatan chay textoq nisqan yachachiwanchis Jesusmanta?
Jesusqa Taytanwan kuskan hanaq pachapi kawsaran, chayqa ¡may sumaqmi karan!
Ichaqa payllamantan ‘ hanaq pachapi sumaq kawsayninta saqemuran ’.
Diosqa Judá llaqtayoq doncella sipaspa wiksanmanmi Jesuspa kawsayninta churaran, chaypin Jesusqa isqon killa wiñaran nacenankama.
Payqa huk carpinteroq wasinpin wawa kasqanmantapacha wayna kanankama wiñaran.
Chay tiempopiqa tukuypin taytamamanta kasukuran huchayoq runakunaña karanku chaypas.
Chaypin rikunchis ¡ancha huch’uyaykukuq kasqanta!
¿Imaynatan rikuchisunman Jesús hina huch’uyaykukuq kasqanchista?
Pisipaq qhawarisqanku ruwaykunata ruwaspaqa Jesuspa yupintan qatikushanchis.
Wakinqa allin willakuykuna predicaytan pisipaq qhawarinku.
Ninkun: “P’enqakunapaqmi predicayqa ”, nispa, astawanqa chayta ninku mayninpi runakuna mana uyariyta munaqtinku, hinaspa millayta otaq phiñakuspa tratawaqtinchis.
Predicasqanchiswanmi ichaqa runakunata yanapashanchis salvakunankupaq.
Chayraykun runakunataqa yanapashanallanchis Jesusta qatikunankupaq (leeychis 2 Timoteo 4: 1 - 5).
Wakintaq pisipaq qhawarinkuman Huñunakunanchis Wasi limpiayta, chayta ruwaspaqa pichanchis, q’opata wikch’unchis, bañokunatapas limpiota saqenchis.
Ichaqa llaqtanchispi Diosta yupaychanapaq Huñunakuy Wasita limpiaspaqa, Diostan servishanchis.
Chay ruwaykunata sonqomanta ruwaspaqa huch’uyaykukuq kasqanchistan rikuchinchis, Jesuspa yupintataq qatikushanchis.
Jesús hina tukuy sonqowan predicasun
12, 13. a) ¿Imaynatan Jesús tukuy sonqowan predicasqanta rikuchiran, imaraykun chhaynata predicaran?
b) ¿Iman ñoqanchistapas kallpachawasun Jesús hina predicananchispaq?
Chaymantapas Jesusqa tukuy sonqowanmi Diospa qosqan llank’ayta hunt’aran.
Kay Hallp’api kashaspaqa imaymanatan ruwaran.
Waynallaraq kashaspaqa Josewan kuskachá carpinteriapi llank’aran; predicasqan tiempopitaq onqosqakunata qhaliyachiran, wañusqakunatapas kawsarichiran.
Ichaqa allin willakuykunata runakunaman yachachinanpaqmi astawanqa kallpachakuran.
Qatikuqninkunatapas chaytan ruwananchis.
¿Iman yanapawasun Jesús hina tukuy sonqo chay llank’ayta hunt’ananchispaq?
Chaypaq qhawarisun imarayku Jesús tukuy sonqowan predicaran chaymanta.
Jesusqa Diosta munakusqanraykun astawanqa runakunaman predicaran yachachiranpas, chaymantapas Diospa yachachikuyninkunata munakuspan chayta ruwaran.
Paypaqqa qori hina valorniyoqmi chay yachachikuykuna karan, chaymi anchata munaran runakunaman yachachiyta.
Ñoqanchispas Jesús hina yachachiqmi kanchis, chaymi pay hina Diosta, ancha valorniyoq yachachikuyninkunatawan munakusqanchisrayku mayta runakunaman yachachiyta munanchis.
Diospa Simin Qelqapiqa kay ancha allin yachachikuykunamantan yacharanchis: Jehová Diospa ancha hatun kamachikuq kasqan iskayachisqa kasqanmanta, imaynata chay allichakunanmanta, imaynapi wañupuqkuna tarikusqankumanta, hamuq Paraisopi askha bendicionkuna chaskinanchismantapas.
Chayllaraq otaq unayña chay yachachikuykunata yacharanchis chaypas, kaq valorllayoqmi kashan.
Arí, chay yachachikuykunaqa ancha valorniyoqmi (leeychis Mateo 13: 52).
Sichus tukuy sonqowan predicasunchis chayqa, runakunan reparanqaku Diospa yachachikuyninkunata ancha munakusqanchista.
¿Imaynatan Jesús hina yachachisunman?
Qhawarillasuntaq imaynatan Jesús yachachiran chaymanta.
Payqa Diospa Simin Qelqakunaq nisqanman hinapunin runakunata yachachiran.
Chaymi payqa ima yachachikuytapas sut’inchananpaqqa niq: “Diospa Simin Qelqan nin ”, nispa.
Jesusqa Hebreo Rimaypi Qelqakunaq nisqanman hinapunin yachachiq, chay qelqakunamantaqa 19 librokunamantan rimaran.
Ñoqanchispas Jesús hinan Bibliawanpuni yachachinchis.
Chhaynapin llamp’u sonqo runakunaqa reparanku yachachisqanchis mana ñoqanchismantachu kasqanta aswanpas Diosmanta kasqanta.
Kusikunchismi pimanpas Bibliata leespa allinta sut’inchaspa valorninta qhawarichispanchisqa.
Aswantaraqmi kusikunchis chay runa Jesusta qatikuqtinqa.
Jesusta qatikuqkunaqa runamasinkutan munakunku
¿Imayna runa kasqanmantan astawanqa Jesusta reqsinchis?
¿Imaynan sientekunchis chaypi yuyaykuspa? Jesusqa anchatan runakunata munakullarantaq, chaymanta yachayqa maytan kusichiwanchis.
Apóstol Pablon niran: “Cristoq munakuyninpunin kawsayninchispiqa anchata kallpachawanchis ”, nispa.
Jesusqa llapa runakunatan munakun astawanqa ñoqanchista, chaypi yuyaykuqtinchisqa sonqonchisraqmi llanllarin chaymi tukuy sonqowan yupinta qatikuyta munanchis.
16, 17.
¿Imaynatan Jesús rikuchiran runakuna munakusqanta?
¿Imaynatan Jesús rikuchiran runakuna munakusqanta?
Paykunarayku wañuspan.
Ichaqa hukniraymantapas rikuchiranmi.
Payqa anchatan khuyapayaran llakikuypi tarikuq runakunata.
Lazaroq wañusqanmanta María, huk runakunapas waqasqanta rikuspan sonqon ch’allaq niran.
Lazarota kawsarichinanpaqña kasharan chaypas, sinchitan llakikuran chaymi “waqarqan ”.
Jesús kay Hallp’api predicayta qallarishaqtinmi lepra onqoyniyoq runa payman achhuykuspa niran: “Munanki chayqa atinkin alliyachiwayta ”, nispa.
¿Imatan Jesús ruwaran?
Bibliaq nisqan hina, ‘ Jesusqa payta khuyapayaspan makinwan llamiykurqan ’, hinaspa niran: “Munanin, qhali kapuy, nispa.
Rimariqtin hinataq onqoyninqa chinkapurqan, qhalitaq kapurqan ”.
Jesusqa yacharanmi Kamachikuy Simiq nisqanman hina lepra onqoyniyoqkuna qhelli kasqankuta.
Payqa mana llamiykuspallan qhaliyachiyta atinman karan.
Ichaqa manan hampillaranchu aswanpas khuyapayaspan llamiykuran, yaqapaschá chay runataqa askha wata mana pipas llamiykuranchu lepra onqoyniyoq kasqanrayku.
Jesusqa ¡ancha khuyapayakuqmi karan!
¿Imatan ruwasunman iñiqmasinchiskunaq imayna sientekusqankuta entiendenapaq?
Cristota qatikuqkunaqa munakunanchismi iñiqmasinchiskunata, chaytaqa rikuchisunman imayna sientekusqankuta entiendespan.
Manapaschá allintachu entiendesunman imayna sientekunku llaki onqoyniyoq otaq mana hampiy atina onqoyniyoq iñiqmasinchiskuna, astawanqa sichus ñoqanchis mana chhaynata onqoranchischu chayqa.
Jesusmi ichaqa entienderan imaynapi onqoqkuna tarikusqanta manaña hayk’aqpas onqoranchu chaypas.
¿Imaynapin ñoqanchispas Jesús hina kasunman?
Llakipi tarikuq iñiqmasinchis sonqonta kicharispa imayna sientekusqanmanta willawaqtinchis pacienciawan uyarispa.
Tapukusunmanmi: “¿Imaynan sientekuyman pay hina tarikuspay? ” nispa.
Sichus entiendesun hukkunaq imayna sientekusqanta chayqa, tukuy sonqomantan ‘ pisi kallpakunata [llakipi tarikuqkunata] kallpachasunchis ’.
Chhaynapin rikuchillasuntaq Jesuspa yupinta qatikusqanchista.
¿Imata ruwananchispaqmi kallpachawanchis Jesusmanta yachasqanchis?
¡May allinmi Jesuspa rimasqanmanta ruwasqanmantawan yachayqa!
Paymanta astawan yachaspaqa, astawanmi pay hina kayta munasun, runakunatapas yanapasun Jesusta qatikunankupaq.
Chhaynaqa, qatikushallasun Umalliqninchis Jesusta kunanpas wiñaykamapas.
• ¿Imaynatan Jesús hina yachaywan kawsasunman?
• ¿Imakunata ruwaspan rikuchisunman huch’uyaykukuq kasqanchista?
• ¿Iman yanapawasun tukuy sonqowan predicanapaq?
• ¿Imaynatan ñoqanchispas Jesús hina runakunata munakusunman?
[5 paginapi dibujo recuadropiwan]
CRISTOTA QATIKUNANCHISPAQ YANAPAQ LIBRO
2007 wata hatun huñunakuypin 192 paginayoq librota chaskiranchis, chay libroq titulonmi: “Ven, sé mi seguidor ” nisqa.
Kay libroqa llapa cristianokunatan yanapanqa Jesús imayna runa kasqanmanta astawan yachanankupaq.
Qallariypi iskay capitulokuna qhepamanmi ñawpaqkaq t’aqapi rimashan Jesús imayna kasqanmanta huch’uyaykukuq, mana manchakuq, yachayniyoq, kasukuq, aguantaq kasqanmanta.
Qatimuq iskaynin t’aqapitaq willashan yachachisqanmanta, imaynata runakunaman munakuyninta rikuchisqanmantawan.
Llapa libron rikuchishan imaynatas Jesuspa yupinta qatikusunman chayta.
Kay libroqa allintapunin yanapawasun Jesusta qatikushanchischus icha manachus chayta qhawarikunanchispaq, imatas ruwasunman Jesusta aswan allinta qatikunanchispaq chaytapas.
‘ Llapa wiñay kawsaypaq sonqoyoq runakunatapas ’ yanapanqan Cristota qatikunankupaq.
[4 paginapi dibujo]
¿Imayna kasqantan Jesús rikuchiran kay Hallp’aman hamuspa runa hina nacesqanwan?
[6 paginapi foto]
¿Iman yanapawasun tukuy sonqowan predicananchispaq?
Jesusta qatikunankupaq runakuna yanapayqa kusichiwanchismi
“Rispa [...] runakunata yachachimuychis, yachachisqaykuna kanankupaq. ”
1 - 3. a) ¿Imaynan iñiqmasinchiskuna sientekunku runakunata yachachispa?
b) ¿Ima tapuykunatan kutichisun?
HUK hermananchismi nin: “Chunka hukniyoq semanañan Pakistán nacionmanta familiaman Bibliamanta yachachishani paykunawanqa sumaq amigontinmi kayku.
Weqeyraqmi lloqsimun llaqtankuman kutipunankupi yuyaykuqtiy, ripuqtinkuqa manañan paykunawan tupasaqchu.
Maytan kusikurani paykunaman Jehová Diosmanta yachachispay ”, nispa, kay hermanaqa Estados Unidospin hindi rimaq runakunata yanapashan Bibliamanta yachachispa.
Qanrí, ¿hayk’aqllapas kusikurankichu Bibliamanta estudiota qospa?
Jesuspas qatikuqninkunapas anchatan kusikuranku runakunata Diosmanta yachachispa.
Jesuspa ‘ qanchis chunka iskayniyoq [70, NM] kachasqankunan kusisqa kutimpuspa ’ payman willaranku imaymana ruwamusqankumanta, Jesustaq ‘ santo espirituq hunt’aykusqan kusikuran ’.
Kunanpas, askha runakunan kusikuywan kay llank’aypi yanapakushanku.
Chayraykun 2007 watapiqa sapa killan soqta millón mastaraq Bibliamanta estudiota qokuran.
Wakin iñiqmasinchiskunan ichaqa manaraq kusikuyta tarinkuchu Bibliamanta estudiota qospa.
Wakintaq unayña mana estudiota qonkuchu.
¿Imakunan hark’awasunman Bibliamanta estudio qonanchista?
¿Imaynatan chaykunata atipasunman?
Jesusmi kamachiwaranchis: “Rispa [...] runakunata yachachimuychis, yachachisqaykuna kanankupaq ”, nispa, ¿imaraykun chaypaq kallpachakuy ancha allinpuni?
¿Imakunan hark’awasunman?
4, 5. a) ¿Imaynatan wakin llaqtakunapi predicasqanchista chaskinku?
b) ¿Imaraykun wakin llaqtakunapi mana uyarinkuchu?
Wakin llaqtakunapiqa sumaqtan qelqanchiskunata chaskinku Bibliatapas estudiaytan munanku.
Australiamanta huk casado warmi qharin Zambia nacionpi pisi tiempolla predicasqankumanta niranku: “Willawasqankuqa cheqaqmi kasqa, Zambiapiqa askha runakunan Bibliamanta yachayta munanku.
Callekunapi predicaqtiykupas askha runan achhuykamuwanku wakinqa revistakunata imaraqmi mañakuwanku ”, nispa.
Qayna watakunapiqa iskay pachak waranqa más estudiokunatan chay nacionpi qokuran, sapanka publicadormi huk estudiota qoran wakintaq askha estudiota.
Wakin llaqtakunapin ichaqa yaqa llapa runakuna mana qelqanchiskunata chaskiyta munankuchu nitaq Bibliatapas estudiayta munankuchu.
Predicaspan mana wasinkupi tarinchischu otaq mana munankuchu religionmanta rimayta.
Askhan religionpi mana creeq familia ukhupi wiñaranku, wakintaq pantasqa religionpi mana allin ruwaykunata rikuspa religionmanta mana yachayta munankuchu.
Hukkunataq llulla pastorkunaq engañasqan kasqankurayku mana michiqniyoq k’irisqa ovejakuna hina tarikunku.
Chayraykun paykunaqa phiñakunku pillapas Bibliamanta rimapayaqtin.
¿Ima sasachakuymi kan wakin iñiqmasinchiskunapaq?
Wakin iñiqmasinchiskunaqa onqosqankurayku otaq kuraqña kasqankuraykun manaña ñawpaqpi hinachu estudiota qonku.
Wakintaq yuyaykunkuman: “Manapunin estudio qoytaqa atiymanchu ”, nispa.
Moisés hinan sientekunku, Jehová Dios Faraonwan rimamunanpaq kamachiqtinmi Moisés kutichiran: “¡Ay, Señor Diosniy!
Manan hayk’aqpas allin rimaq runachu kani, ñawpaqpas kunanpas ”, nispa (Éxo. 4: 10).
Mayninpiqa yuyaykusunmanpaschá: “Manataq allintachu yachachiyta atini chayqa, manan pitapas bautizakunanpaq yanapayta atiymanchu ”, nispa.
Chayrayku nisunman: “Imapaqñataq huk estudiollatapas qallariyman ”, nispa.
¿Imaynatan chay sasachakuykunata atipasunman?
Sonqonchista preparasun
¿Iman Jesuspa sonqonta kuyurichiran predicananpaq?
Ñawpaqtaqa sonqonchistan preparananchis.
Jesusmi niran: ‘ Imachus sonqopi hunt’a kashan chaytan simiqa riman ’, nispa.
¿Iman Jesuspa sonqonpi karan? Payqa anchatan interesakuran hukkunaq allinninpi.
Chaymi sonqonta kuyurichiran predicananpaq.
Jesusqa judío llaqtamasinkunatan rikuran Diosmanta karunchasqa kasqankuta, chaymi paykunata khuyapayaspa qatikuqninkunata niran: “Cosechanaqa askhapunin [...].
Chayrayku, chakrayoqta valekuychis cosechanman llank’aqkunata kachamunanpaq ”, nispa.
a) ¿Imapin yuyaykunanchis?
b) ¿Imatan yachanchis huk estudianteq nisqanmanta?
Bibliamanta yachachiwaqninchisqa tiemponta horqospan estudiachiwaranchis, chay ruwasqanqa ancha allinninchispaqmi karan.
Chaypi yuyaykuymi yanapawasun allin willakuykuna predicasqanchis runakunaq allinninpaq kasqanta qhawarinanchispaq.
Huk warmin tiyasqan llaqtapi Testigokunaq sucursalninman qelqaran: “Anchatan kusikuni Testigokuna wasiyman hamuspa Bibliamanta yachachiwasqankumanta.
Askhan tapuyniykuna, chaymi paykunaqa kallpachakunku kutichiwanankupaq, chayraykun mana quedasqayku tiempollapichu estudiayku.
Ichaqa pacienciallawanmi yachachiwanku tukuy yachasqankumanta.
Jehová Diosta Jesustawanmi anchata agradecekuni paykuna reqsisqaymanta ”, nispa.
¿Imapin Jesús yuyaykuran, imaynatan ñoqanchispas chayta ruwasunman?
Kaytan yuyarinanchis: Jesuspa predicasqanta uyariqkunaqa manan llapankuchu qatikuqninman tukupuranku.
Wakinqa qatikuqninña kashaspankupas yachachikuyninkunata mana chaskiyta munaspan saqepuranku.
Chaywanpas Jesusqa manan pisipaqchu qhawariran allin willakuykuna predicasqanta.
Askha muhu tarpusqanña mana rururanchu chaypas, predicasqanwan ancha allin ruwasqanpin yuyaykuran.
Chakrakunatan qhawariran ichhunapaqña otaq rutunapaqña kashasqanta, chaymi anchata kusikuran chayta ruwaspa (leeychis Juan 4: 35, 36).
Ñoqanchispas Jesús hinan yuyaykunanchis, yaqapaschá mana llapa yachachisqanchis runakunachu Jesuspa qatikuqninman tukupunku, ichaqa chaypi yuyaykunanchismantaqa askha runakuna Diosmanta yachay munasqankupin yuyaykunanchis.
¿Imatan ruwasunman chhayna allin kaqpi yuyaykunanchispaq?
Estudio tariy yuyaywan predicasun
10, 11.
¿Imatan ruwawaq predicasqaykipi kusikuyta tarinaykipaq?
Chakra ruwaqqa allin cosecha hoqariy yuyaywanmi tarpun.
Chhaynallatataqmi ñoqanchispas estudiota qallariy yuyaywan predicananchis.
Ichaqa kallpachakushaspapas manapaschá askha runatachu predicaspa otaq revisitata ruwaspa tarisunman.
¿Chayraykuchu manaña predicananchis wasin wasinta?
Askha runaraqmi chayllaraq Bibliamanta yachashanku wasin wasinta predicasqanchisrayku.
Kusikuywan predicashanallaykipaqqa yaqapaschá hukniraymanta predicawaq.
¿Predicarankichu callekunapi, mercadokunapipas?
¿Kallpachakuwaqchu llank’anaykipi otaq viajaspa predicanaykipaq?
Sichus mana sayk’uspa maypi imaynapi tarikuqtinkupas runakunata predicanki chayqa, tarinkin Bibliamanta yachay munaqta chaywanqa ancha kusisqan kanki.
¿Imatan ruwasunman mana uyariyta munaqtinku?
¿Imatan ruwasunman runakuna religionmanta mana yachayta munaqtinku?
Rimasunmanmi imakuna llakichisqanmanta.
Mana kamachikuy simipi kaqkunawan kashaspayqa paykuna hinan kawsani [...].
Lliw runapaqmi paykuna hina kani ”, nispa.
¿Imarayku apóstol chayta ruwaran?
‘ Imaynallamantapas wakinta Cristopi iñichinanpaq [“qespichinanpaq ”, NM]. ’
Ñoqanchispas rimasunmanmi imachus runakunaman interesan chaymanta.
Askhan familiankupi aswan allin kawsayta munanku.
Huk runakunataq kusisqa kawsayta munanku.
Chayrayku predicaspaqa yachayta munanankupaq hina rimananchis.
13, 14.
¿Imatan ruwasunman predicasqanchispi astawanraq kusikunapaq?
Wakin llaqtakunapiqa manan uyariyta munankuchu, chaywanpas wakin iñiqmasinchiskunaqa huk hinamanta predicaspan kusikuyta tarinku.
Huk rimaytan yacharanku.
Huk casado iñiqmasinchiskunan soqta chunka más watayoqña kanku, paykunaq tiyasqanku llaqtapin chino simita rimaq askha estudiantekuna familiankuwan kuska tiyasqaku.
Hermanonchismi nin: “Rimasqanku rimayta yachanaykupaqmi yuyaykurayku.
Sapa p’unchaymi estudianayku karan, chayraykun askha estudiokunata qallarirayku ”, nispa.
Manaña yachasunmanchu huk rimayta chaypas, Buenas nuevas para gente de todas las naciones nisqa folletowanmi predicasunman huk rimayta rimaq runakunawan tupaspanchisqa.
Chaymantapas chay runakunamanqa apasunmanmi rimasqanku rimaypi kaq qelqakunata.
Ichaqa huk rimayta rimaqkunawan, hukniray costumbreyoq kaqkunawanpas rimananchispaqqa kallpachakunanchismi.
Ama qonqaychu kayta: ‘ Askhata tarpuqqa [...] askhatan hoqarinqa ’.
Llapanchismi yanapakunchis
15, 16. a) ¿Imaynatan llapallanchis runakunata yanapanchis Jesusta qatikunankupaq?
b) ¿Imaynatan kuraqkuna yanapakunku?
Runakuna Jesusta qatikunankupaqqa manan hukllachu yanapan aswanpas llapanchismi.
Jesusmi niran: “Ñoqaq yachachisqaykuna kasqaykichista llapa yachanqaku qankuna munanakuqtiykichis ”, nispa.
Chhayna munanakusqanchistan lliw runakuna huñunakuyman hamuspa reparanku.
Huk estudianten niran: “Kusikunin huñunakuyman rispa.
¡Llapankun sumaqta chaskiwanku! ”
Jesusqa willaranñan wakin qatikuqninkunata familianku hark’ananta (leeychis Mateo 10: 35 - 37).
Ichaqa niranmi Diospa llaqtanpi “wawqekunata, panakunata, mamakunata, wawakunata ” tarinanchispaq.
Kuraq iñiqmasinchiskunapas yanapakunkun estudiantekuna ñawparinankupaq.
Manaña wakinqa estudio qoyta atinkuchu chaypas huñunakuypi tapuykunaman kutichispankun kallpachanku mosoqkunaq iñiyninta.
Paykunaqa ‘ uñayñan kawsashanku chanin runakuna ’ hina, chaymi llapanchistapas yanapawanchis, chayta qhawarispan allin sonqoyoq runakunapas hamunku (Pro.
16: 31).
Ama manchakusunchu
¿Imatan ruwasunman estudio qoyta mana atinanchispaq yuyaykuqtinchis?
Sichus piensawaq mana estudio qoyta atinaykipaq chayqa, ¿imatan ruwawaq?
Yuyariy, Jehová Diosqa yanaparanmi Moisesta santo espiritunwan.
Chaymantapas wayqen Aarontan churaran yanapananpaq (Éxo. 4: 10 - 17).
Chaymantapas iskay iskaymantan predicaqta kacharan, chhaynapi yanapanakunankupaq.
Chayrayku sichus sasachakunki estudio qoypi chayqa, Diosmanta mañakuy santo espiritunta hinaspa huk experienciayoq iñiqmasinchista maskhay yanapanasuykipaq.
Jehová Diosqa ‘ kay pachapi pisi kallpapaq qhawasqa runakunatan akllarqan ’ munasqanta hunt’anankupaq, chayta yuyariyqa anchatan kallpachawanchis.
¿Imatan ruwasunman estudianteta mana yanapay atinanchispi yuyaykuspa?
¿Imatan ruwasunman estudianteta mana yanapayta atinanchispi yuyaykuspa?
Yuyarinanchismi, estudiante Jesusta qatikunanpaqqa manan yachachiqllachu yanapan.
Manan mikhuyta wayk’uy hinachu, mikhuy sumaq lloqsinanpaqqa wayk’uqllan kallpachakunan.
Estudio qoypin ichaqa mana yachachiqllachu kallpachakunan.
Jehová Diosmi runakunataqa llaqtanman pusamun, paymi sonqonkuta kuyurichin.
Ñoqanchispas huk iñiqmasinchiskunapas tukuy atisqanchistan ruwanchis estudianteta yanapanapaq, chhaynapi wiñarinanpaq (leeychis 2 Timoteo 2: 15).
Estudiantepas kallpachakunanmi Bibliamanta yachasqanman hina kawsananpaq.
Huk runa manaña Bibliata estudiayta munaqtinqa llakikunchismi, ñoqanchisqa Jehová Diosta servinantan munanchis.
Ichaqa “sapankanchismi kikinchismanta Diosman cuentata qosun ”.
Estudio qoyqa allinninchispaqmi
19 - 21. a) ¿Imaynatan yanapawanchis Bibliamanta estudio qoy?
b) ¿Imaynatan Jehová Dios qhawarin lliw predicaqkunata?
Estudio qoyqa yanapawanchismi Reinota ñawpaqman churananchispaq.
Yanapawallanchistaqmi Bibliamanta cheqaq yachachikuykunata sonqonchispi yuyayninchispi ima churananchispaq.
Barak sutiyoq precursormi nin: “Estudio qoyqa yanapasunkin aswan allinta Bibliata estudianaykipaq.
Pimanpas yachachispaqa qanraqmi seguro kanayki imapichus creesqaykimanta ”, nispa.
Sichus mana pimanpas estudiota qonkichu chayri, ¿mana valorniyoqpaqchu Dios servicioykita qhawarin?
Jehová Diosqa anchatan valoran payta hatunchananchispaq tukuy ima ruwasqanchista.
Lliw predicaqkunaqa “Diospa llank’aysiq - masinkunan ” kanchis.
Sichus qan estudiota qonki chayqa aswan kusisqan kanki, chhaynapin rikunki tarpusqayki muhuta imaynata Dios wiñachisqanta.
Amy sutiyoq precursoran nin: “Estudianteykikuna iñiyninpi wiñariqtinkuqa anchatan Diosta agradecekunki Payta reqsinankupaq yanapasqaykimanta, chhaynapi wiñay kawsayman aypanankupaq ”, nispa.
Sichus kallpachakusun Bibliamanta estudiota qonapaq chayqa, manan saqesunchu Dios serviyninchista, hamuq tiempopaq suyakuyninchispas astawanraqmi yapakunqa.
Jehová Diospa yanapayninwanqa yaqapaschá uyarikuqkunata yanapasunman qespikunankupaq (leeychis 1 Timoteo 4: 16).
¿Kanmanchu chaymanta aswan kusikuy?
• ¿Imakunan hark’awasunman Bibliamanta estudiota qonapaq?
• ¿Imatan ruwasunman predicasqanchista runakuna mana uyariyta munaqtinku?
• ¿Imaynatan yanapawanchis estudio qoy?
[9 paginapi fotokuna]
¿Kallpachakunchischu allin sonqoyoq runakunata tarinapaq hukniraymanta predicaspa?
Diosmanta chaskisqanchis qokuykunawan hukkunata servisun
“Wawqe - panantin hinapuni munanakuychis, respetanakuspa hukkuna hukkunawan aswan allinpaq qhawanakuychis. ”
¿Imatan Diospa Simin Qelqa niwanchis?
DIOSPA Simin Qelqaqa askha kutitan niwanchis llakipi tarikuqtinchis Jehová Dios yanapawananchista.
Kaytan niwanchis: “Señor Diosqa llapa urmaqkunatan aysarin, llapa k’umuykachisqakunatan sayarichin ”.
“Paymi llakiq ñit’isqan sonqoyoqkunata qhaliyachin, k’irinkunatapas wataykun ”, nispa (Sal.
145: 14; 147: 3). Hanaq pachapi Taytanchismi niwanchis: “Ñoqaqa Diosniyki Señor Diosmi kani, paña makiykimantan hap’ishayki, ñoqan niyki: Ama manchakuychu, ñoqan yanapasqayki ”, nispa (Isa.
41: 13).
¿Imaynatan Jehová Dios serviqninkunata yanapan?
Jehová Diosqa hanaq pachapitaq kashan chayqa, ¿imaynatataq makinchismanta aysariwasunman llakiq ñit’isqan kashaqtinchis?
Imaymanawan yanapawaspanchis.
Payqa santo espirituntan qowanchis ‘ hatun atiyta ’ chaskinanchispaq.
Simin Qelqawanpas kallpachawanchismi.
Hukniraymantapas kallpachawallanchistaqmi.
Chaypaq t’aqwirisun apóstol Pedroq qelqasqan hukkaq cartata.
‘ Diospa imaymana qokuyninkuna ’
a) ¿Imaniranmi apóstol Pedro sasachakuykunamanta?
b) ¿Imanispan apóstol Pedro kallpachan sasachakuypi tarikuqkunata?
Apóstol Pedron qelqasqan cartapi hawisqa cristianokunata kallpachan hamuq tiempopi sumaq premio chaskinankumanta kusikunankupaq.
Ichaqa nillantaqmi: ‘ Huk pisi tiempollapaq imaymana sasachakuyta muchunankumanta ’.
Pedroqa manan huk sasachakuyllamantachu rimashan aswanpas “imaymana ” sasachakuymantan.
¿Atinkumanchu cristianokuna llapan sasachakuykuna aguantayta?
Apostolmi paykunata nin ima sasachakuypiña tarikuqtinkupas Jehová Dios yanapananta.
Chaytaqa yachanchis “tukuy imaymanaq tukukapuyninqa sispaykamushanñan ” nisqanpi.
¿Imaraykun anchata kallpachawanchis 1 Pedro 4: 10?
Pedron nin: “Sapankaykichismi Diospa qosqan atiy qokuyta chaskirqankichis, chaywan hukkunata serviychis, Diospa imaymana qokuyninkunawan allinta llank’aspa ”, nispa.
Chaypiqa “imaymana ” nispan rimallantaq.
Chaywanmi Pedro rikuchisharan imaymana sasachakuyña kanman chaypas Diospa khuyapayakuyninpas imaymanamanta rikukusqanta.
¿Imaraykun chaymanta yachay anchata kallpachawanchis?
Diosqa ancha khuyapayakuyninpi imayna pruebapiña tarikuqtinchispas yanapawasunmi aguantananchispaq.
¿Repararankichu imaynata Dios yanapawasqanchista?
Payqa iñiqmasinchiskunawanmi yanapawanchis.
Hukkuna hukkunawan servinakusun
a) ¿Imatan cristianokuna ruwananchis?
b) ¿Ima tapuykunatan kutichisun?
Llapa cristianokunatan Pedro nin: “Aswantaqa tukuy sonqo munanakuychis ”, nispa.
Nillantaq: “Sapankaykichismi Diospa qosqan atiy qokuyta chaskirqankichis, chaywan hukkunata serviychis ”, nispa.
Arí, sapankanchismi iñiqmasinchiskunata kallpachananchis.
Diosmantaqa sumaq qokuykunatan otaq regalokunatan chaskiranchis.
¿Imataq chay qokuykunari kanman?
¿Imaynatan chaykunawan hukkunata servisunman?
¿Ima sumaq qokuykunatan Diosmanta chaskinchis?
Diospa Simin Qelqan nin: “Tukuy allin kaqkunatapas, tukuy chanin kaqkunatapas hanaq pachamantan chaskinchis ”, nispa.
Diosqa allin kaqkunata qowaspanchismi ancha khuyapayakuq kasqanta rikuchiwanchis.
Aswan chaniyoq chaskisqanchis qokuyqa santo espiritun.
Chaymi yanapawanchis munakuq, sumaq sonqo, llamp’u sonqo kananchispaq, chhaynapi iñiqmasinchiskunata munakuywan tratananchispaq yanapananchispaq ima.
Yachaytapas, yachayniyoq kaytapas santo espirituq yanapayninwanmi chaskinchis.
Tukuy imaymana ruway atisqanchis, yachasqanchis, sumaq sonqo kasqanchispas Diosmanta chaskisqanchis sumaq qokuykunan chaykunawan payta hatunchananchispaq.
Diosqa munanmi chay qokuykunawan iñiqmasinchiskunata yanapananchista, chhaynapi paypa ancha khuyapayakuq kasqanta rikuchinanchispaq.
¿Imaynatan Diosmanta chaskisqanchis qokuykunawan hukkunata yanapasunman?
a) ¿Imaninmi Pedro Diosmanta sumaq qokuykuna chaskisqanchismanta?
b) ¿Imakunatan tapukunanchis, imarayku?
Apóstol Pedron niran: “Sapankaykichismi Diospa qosqan atiy qokuyta chaskirqankichis, chaywan hukkunata serviychis ”, nispa.
Arí, llapa cristianokunan rikuchisunman sumaq runa kayta, munakuyta, chaymantapas atisunmanmi ima ruwaytapas.
Chaywanpas apostolqa llapanchistan kallpachawanchis chaskisqanchis qokuykunawan hukkuna hukkunawan ‘ servinakunanchispaq ’.
“Chaywan hukkunata serviychis ” nispaqa cristianokunatan kamachisharan chayta ruwanankupaq.
Chayraykun tapukunanchis: “¿Yanapashanichu Diospa qowasqan qokuykunawan iñiqmasiykunata? ”
(tupachiy 1 Timoteo 5: 9, 10).
“¿Icha qhapaq kayta, allinnillaytachu maskhashani? ” nispa.
Diosqa kusikunmi paymanta chaskisqanchis qokuykunawan hukkuna hukkunawan yanapanakuqtinchis (Pro. 19: 17; leeychis Hebreos 13: 16).
8, 9. a) ¿Imaynatan cristianokuna iñiqmasinkuta yanapanku?
b) ¿Imaynatan congregacionniykipi yanapanakunku?
Bibliaqa willanmi ñawpaq siglopi cristianokuna iñiqmasinkuta imaymanapi servisqankumanta (leeychis Romanos 15: 25, 26; 2 Timoteo 1: 16 - 18).
Kunanpas cristianokunaqa tukuy sonqomantan chaskisqanku qokuykunawan iñiqmasinkuta servinku.
Qhawarisun imaynatas ruwanku chayta.
Askha iñiqmasinchiskunan sapa killa askha hora discursonkuta preparakunku, allin yachachikuykunatan maskhanku congregacionpi yachachinankupaq.
Chhaynapi allin rimasqankuwan iñiqmasikunata kallpachanku sasachakuykunata aguantanankupaq.
Wakin iñiqmasinchiskunaqa munakuywan khuyapayaywan hukkunata tratasqankumantan reqsisqa kanku.
Wakinqa llakiq ñit’isqan kaqkunaqta rillankupuni watukuq paykunawan kuskataq mañakunku.
Wakintaq sumaq cartakunata qelqanku sasachakuypi tarikuqkunata kallpachanankupaq.
Hukkunaqa onqosqa iñiqmasikunatan huñunakuyman apanku.
Waranqanpi iñiqmasinchiskunataq hatun ñak’ariy kaqtin huk iñiqmasinchiskunata yanapanku hukmanta wasinkuta sayarichiypi.
Kay cristianokuna tukuy sonqo iñiqmasinkuta yanapasqankuwanmi Diosqa rikuchin imaymanapi ancha khuyapayakuq kasqanta (leeychis 1 Pedro 4: 11).
¿Mayqenmi aswan allin kanman?
a) ¿Ima iskay ruwaytan apóstol Pablo Dios serviyninpi hunt’aran?
b) ¿Imatan Pablo hina ruwasunman?
Iñiqmasinchiskunata servinanchispaq Diospa qokuynin chaskisqanchismantapas allin willakuykunata runakunaman willananchispaqmi Dios kamachiwanchis.
Apóstol Pabloqa iskaynin ruwaymantan rimaran.
Éfeso cristianokunatan niran: “Diosmi ancha khuyapayakuyninpi qankunaq allinniykichispaq llank’anata qowarqan ” nispa, chaywanqa nisharan paykunata servinanpaq Dios kamachisqanmantan.
Ichaqa nillarantaqmi: “Diosmi allinpaq hap’iwaspanku allin willakuykunata willanaykupaq kamachiwarqanku ”, nispa.
Ñoqanchispas apóstol Pablo hinan yachanchis Reinomanta predicanapaq kamachisqa kasqanchista.
Payqa mana sayk’uspan predicaran, ñoqanchispas pay hinan llank’ananchis.
Allintan yachanchis predicasqanchiswan runakuna qespichisqa kanankuta, yachallanchistaqmi Pablo hina iñiqmasinchiskunata iñiyninpi kallpachananchistapas (leeychis Romanos 1: 11, 12; 10: 13 - 15).
¿Imaynatan qhawarinanchis predicayta iñiqmasinchiskuna kallpachaytapas?
¿Chay iskaynin ruwaymanta mayqenmi aswan allin?
Chaywanqa mayqen raphrantan astawan huk urpi necesitan nispapas tapushasunman hinan kanman.
Imaynan huk urpi iskaynin raphranwan phawan, chhaynallataqmi ñoqanchispas necesitanchis Dios serviyninchispi iskaynin ruwaykuna hunt’ayta, chhaynapi Diospa kamachiwasqanchista hunt’ananchispaq.
Chayrayku, predicayta iñiqmasinchiskuna kallpachaytapas sapaq - sapaqta hina qhawarinanchismantaqa Pedro, Pablo hina qhawarinanchis iskayninta huk ruwayta hinalla.
¿Imaynapitaq hukllari?
¿Imaynapin Diospa makinpi herramienta hina kasunman?
Predicaspaqa kallpachakunchismi runakunata yachachinapaq allin willakuykunawan sonqonkuman chayananchispaqpas.
Chhaynapin yanapanchis Jesuspa qatikuqnin kanankupaq.
Ichaqa kallpachakullanchistaqmi yachasqanchiswan sumaq sonqo kasqanchiswan iñiqmasinchiskunata yanapanapaq.
Chaykunata ruwaspaqa Jehová Diospa ancha khuyapayakuq kasqantan rikuchishanchis (Pro.
3: 27; 12: 25).
Predicaypas iñiqmasinchiskunata yanapaypas may allin ruwaykunan, chaykunata ruwaspaqa ancha valorniyoq herramienta hinan Diospa makinpi kanchis.
“Wawqe - panantin hinapuni munanakuychis ” ¿Iman pasanman manaña yanapanakuqtinchis?
Apóstol Pablon wayqe panankunata kallpacharan: “Wawqe - panantin hinapuni munanakuychis, respetanakuspa hukkuna hukkunawan aswan allinpaq qhawanakuychis ”, nispa.
Iñiqmasinchiskunataqa munakuspan tukuy sonqowan servinchis, chhaynapin Dios sumaq sonqo kasqanta rikuchinchis.
Sichus Satanás t’aqanachiwasunman manaña yanapanakunanchispaq chayqa, manañan huk nisqallachu kawsasunman.
Manañan tukuy sonqowanpaschu predicasunman.
Saqraqa urpita hinan huk raphrallanchista k’iriruyta munan Dios serviyninchispi urmachiwananchispaq.
¿Pikunatan yanapan iñiqmasinchiskunata serviy?
Willay huk experienciata.
Iñiqmasinchiskunata servispaqa manan paykunallatachu yanapanchis, chayta ruwayqa ñoqanchistapas yanapawanchismi (Pro.
11: 25). Hukkunata serviyqa anchatan yanaparan Ryanta Ronitawan, paykunaqa Illinois (Estados Unidos) llaqtanmanta casado warmi qharin kanku.
Katrina sutiyoq hatun wayra pachakninpi iñiqmasikunaq wasinta aparusqanmanta yachaspankun llank’anankuta, wasinkuta saqespa usasqa remolque wasita rantiranku, chayta allichaspan 1.400 kilometrota Luisiana llaqtakama viajaranku, chaytan ruwaranku iñiqmasinkuta munakusqankurayku.
Huk wata mastan chay llaqtapi tiyaranku hinaspa tukuy tiemponkuwan, kallpankuwan, kaqninkuwan ima iñiqmasikunata yanaparanku. 29 watanpi kashaq Ryanmi nin: “Chay llank’aypi yanapakuspaymi astawan Diosman achhuykurani.
Chaypin rikurani Jehová Dios llaqtanta yanapasqanta.
Allin experienciayoq cristianokunawan llank’ayqa yachachiwaranmi aswan allinta iñiqmasikunata yanapanaypaq.
Yachallaranitaqmi Diospa llaqtanpi wayna sipaskuna askha llank’aykunapi yanapakunaykuta ”, nispa. 25 watanpi kashaq Roni nin: “Kay llank’aypi hukkunata yanapasqaymantaqa maytan kusikuni.
Manan hayk’aqpas chhaynataqa kusikuranichu.
Chaypi imaymana yachasqayqa askha watakunatan yanapawanqa ”, nispa.
¿Imaraykun kallpachakushanallanchis Diospa qokuyninkunawan hukkunata servinapaq?
Arí, allin willakuykunata predicaypas iñiqmasinchiskunata serviypas llapanchispa allinninchispaqmi.
Yanapasqanchis iñiqmasinchiskunaqa kallpatan hap’inku Diosta servishanallankupaq, ñoqanchistaq anchata kusikunchis yanapasqanchismanta.
Llapallanchis qhawarinakuspa yanapanakuspaqa, huk nisqallan sumaqta kawsasunchis.
Chaymantapas munakuywan yanapanakuspaqa reqsichikunchismi cheqaq cristianokuna kasqanchista.
Jesusmi niran: “Chhaynapin ñoqaq yachachisqaykuna kasqaykichista llapa yachanqaku qankuna munanakuqtiykichis ”, nispa.
Astawanqa munakuq Jehová Yayanchistan agradecekunchis, paymi llakikuypi tarikuqkunataqa huk serviqninkunawan kallpachan.
Chayraykun tukuy atisqanchista ruwananchis Diosmanta chaskisqanchis qokuykunawan hukkuna hukkunawan servinakunanchispaq, chhaynapin Dios ancha khuyapayakuq kasqanta rikuchisun. Qanrí, ¿kallpachakushallankichu chayta ruwanaykipaq?
(Leeychis Hebreos 6: 10.)
• ¿Imaynatan Jehová Dios serviqninkunata kallpachan?
• ¿Imatan Diosmanta chaskiranchis?
• ¿Imaynatan iñiqmasinchiskunata servisunman?
• ¿Iman kallpachawasun Diosmanta chaskisqanchis qokuykunawan iñiqmasinchiskunata servishanallapaq?
[13 paginapi fotokuna]
¿Servishanchischu hukkunata Diosmanta chaskisqanchis qokuykunawan icha allinnillanchistachu maskhashanchis?
[15 paginapi fotokuna]
Allin willakuykunatan predicananchis, iñiqmasinchiskunatapas yanapananchismi
[15 paginapi foto]
Iñiqmasinchiskunata munakuywan yanapaqkunataqa anchatan valorananchis
Diospa akllasqan kamachinta qhawasun
“Kayqa kamachiymi, [...] paymi akllakusqay, paymi kusichiwan. ” (ISA.
42: 1.)
Pisillañataq kashan Jesucristoq wañupusqan p’unchayta yuyarinapaq chayqa, ¿imatan ruwananchis, imarayku?
PISILLAÑATAQ kashan Jesucristoq wañupusqan p’unchayta yuyarinapaq chayqa, allinmi kanman apóstol Pabloq nisqanta kasukuy, paymi niran: “Jesusllatapuni qhawasun, paymi iñiyninchista paqarichiqqa, hinaspa hunt’asqata wiñachiqqa. [...]
Jesusqa huchasapakunaq cheqnipakusqan kaspan sinchita muchurqan, chayrayku paypi allintapuni yuyaykuychis, ahinapin mana sayk’unkichischu, manallataq pisi kallpayankichispaschu ”, nispa.
Kay Hallp’api Jesús kashaspaqa hunt’aq sonqowanmi Diosta wañunankama serviran, tukuy yuyaywan chay ruwasqanta t’aqwirisun chayqa, hawisqa cristianokunapas wak ovejamanta kaqkunapas mana sayk’uspan hunt’aq sonqowan Diosta servishallasun (tupanachiy Gálatas 6: 9).
¿Imatan yachasun Isaías qelqapi Jesusmanta willakuq profeciakunamanta?
Profeta Isaiaswanmi Jehová Dios askha profeciakunata qelqachiran, chaykunan Churin Jesusmanta rimashan.
Chay profeciakunan yanapawasun ‘ Jesusllatapuni qhawananchispaq, paymi iñiyninchista paqarichiqqa, hinaspa hunt’asqata wiñachiqqa ’.
Chaymantapas aswan allintan entiendesun imarayku wañusqan p’unchay yuyarisqanchista.
Kay watapiqa Jesuspa wañusqanta yuyarisun 9 p’unchay abril killata inti haykuy qhepata.
Diospa Kamachinta reqsikun
3, 4. a) ¿Pikunamantan Isaías qelqapi ‘ kamachi ’ simi rimashan?
b) ¿Pimantan Isaías 42, 49, 50, 52, 53 capitulokunapi willashan, imaynatan chayta yachanchis?
‘ Kamachi ’ simiqa askha kutitan Isaías qelqapi rikhurin.
Mayninpiqa kikin profeta Isaiasmantan rimashan (Isa.
20: 3; 44: 26). Wakinpitaq Israel llaqtamanta rimashan, chaytan sutichakullantaq “Jacob ” nispa (Isa.
41: 8, 9; 44: 1, 2, 21). Ichaqa 42, 49, 50, 52, 53 capitulokunapiqa hukmantan rimashan. ¿Pimantan rimashan?
Chaymanta yachanapaqqa Griego Rimaypi Qelqakuq Librokunatan t’aqwinanchis, chaypin sut’inchakushan pichus Jehová Diospa Kamachin kasqanta.
Hechos libropin rimashan Etiopía suyupi umalli runamanta, paymi carretan patapi leeshasqa Isaías libropi profeciakunata hinan Diospa siminta willaq Felipe santo espirituq pusasqan payman achhuyuran.
Kay runaqa Isaías 53: 7, 8 textoq nisqantan leeshasqa chaymi Felipeta tapuran: “¿Pimantan profetaqa kayta nin?
¿Pay kikinmantachu? Icha, ¿hukmantachu? ”
nispa. Chaymi Felipeqa sut’incharan chay profeciakuna Jesusmanta rimashasqanta.
Jesús wawacha kashaqtinmi Simeón sutiyoq chanin runa Diospa yuyaychasqan niran: ‘ Paymi mana judío runakunaman k’anchaykunqa ’ nispa, chaytaqa niran Isaías 42: 6; 49: 6 nisqanman hinan.
Chaymantapas juzgasqanku tuta mana allin tratasqa kasqanqa willakuranñan Isaías 50: 6 - 9 textopi. 33 watapitaq Pentecostés fiesta qhepata apóstol Pedro sut’ita willaran Jehová Diospa ‘ Kamachin ’ Jesús kasqanta (Isa. 52: 13; 53: 11; leeychis Hechos 3: 13, 26).
¿Imatan llapa chay profeciakunamanta yachanchis?
Diosmi Kamachinta yachachin
¿Imayna yachachikuytan Diospa kamachin chaskiran?
Isaías libropi huknin profeciamantan yachanchis Jehová Dios phiwi Churinwan hanaq pachapi sumaqta kawsasqankuta (leeychis Isaías 50: 4 - 9).
Kikin Diospa Kamachinmi niran: “Señor Diosmi allinta yachachiwarqan [...]
Sapa paqarmi maki rikch’achiwan allin yachaqaq hina uyarinaypaq ”, nispa (Isa. 50: 4).
Arí, paytaqa teqsimuyuntinta kamaq kikin Diosmi yachachiran, ¡may allinpunin chayqa karan!
¿Imaynatan Kamachi rikuchiran Taytanta tukuypi kasukusqanta?
Chay profeciapin Kamachiqa taytanta niran: ‘ Apu Señor Dios ’, nispa.
Chayta nispan Diosta qhawariran teqsimuyuntinpi ancha hatun kamachikuqta hina.
Tukuypi Diosta kasukusqantan kay simikuna rikuchin: “Apu Señor Diosmi uyarichiwarqan, manataqmi mana kasukuqchu karqani, manan qhepamanpas kutirirqanichu ” (Isa.
50: 5). Jehová Dios teqsimuyuta runakunatapas kamashaqtinqa Taytanwan kuskan Jesusqa ‘ llank’asharan ’, chaymi niran: ‘ Chaypachan ñoqaqa paywan llank’asharqani, sapa p’unchaymi payta kusichirqani, qayllanpin pukllasharqani [kusikurani], kamasqan pachan, [...] runa miraymi kusichiwarqan ’, nispa (Pro.
8: 22 - 31).
Kamachiqa manan iskayaranchu sasachakuykunapi tarikuqtin Dios yanapananta, ¿imaynapin chayta yachanchis?
Diospa Kamachintaqa Taytanpa yachachisqan, runakunata munakusqan iman yanaparan kay Hallp’api sasachakuykunata aguantananpaq.
Qatiykachasqaña kaspapas kusikuywanmi Taytanpa munayninta ruwaran (Sal. 40: 8; Mat.
26: 42; Juan 6: 38). Jesusqa manan iskayaranchu imayna sasachakuypiña tarikuqtinpas Taytan yanapananta paypa allin qhawarisqan kanantapas.
Isaiaspa willasqan hinan niran: “Qayllallaypin kashan chaninchawaqniy Diosqa.
¿Pin ñoqawan churanakunqa?
Apu Señor Diosmi yanapaykuwaqniyqa ”, nispa (Isa.
50: 8, 9). Arí, kay hunt’aq Kamachiqa tukuy tiempo predicasqanpin Diospa yanapayninta chaskiran, Isaías qelqapi huk profeciaq willasqan hina.
Diospa Kamachin kay Hallp’api predicasqan
Isaías 42: 1 rimashan Diospa ‘ akllakusqanmanta ’, ¿imaynapin yachanchis chay ‘ akllakusqan ’ Jesús kasqanta?
Biblian willawanchis 29 watapi Jesús bautizakushaqtin ima sucedesqanta: ‘ Santo Espiritun [...] pay pataman uraykamurqan.
Huk kunkataq hanaq pachamanta nimurqan: – Qanmi munakusqay Churiy kanki, qanmi anchata kusichiwanki ’, nispa.
Chhaynapin Jehová Diosqa sut’ita rikuchiran Isaías qelqaq nisqanpi pichus ‘ akllakusqan ’ kasqanta (leeychis Isaías 42: 1 - 7).
Jesusqa chay profeciaq nisqantan hunt’aran kay Hallp’api predicashaspa.
Isaías 42: 1 - 4 textopi qelqakusqantan Mateo qelqasqan libropi Jesusmanta rimaran.
9, 10. a) ¿Imaynatan Jesús Isaías 42: 3 textopi profeciata hunt’aran?
b) ¿Imaynatan rikuchiran cheqaq chanin kayta? c) ¿Hayk’aqmi chanin kayta kay pachaman apamunqa?
Jesuspa tiemponpi religión umalliqkunaqa pisichaqkun judío llaqta runakunata.
Sinchitan runakunata sarunchaqku, chaymi chay runakunaqa ‘ q’echusqa [q’ewisqa] soqos ’ hina otaq tumpalla rawrashaq ‘ mecha ’ hina tarikuranku.
Jesusmi ichaqa wakchakunata llakipi tarikuqkunatapas khuyapayaran.
Llapallankutan niran: “Ñoqaman hamuychis llapa sayk’usqakuna q’episapakuna, ñoqan samachisqaykichis ”, nispa.
Chaymantapas yachachiranmi Diospa kamachikuyninta allin yuyaywan khuyapayakuywan hunt’achinankuta.
Qhapaqkunamanpas wakchakunamanpas predicaspan rikuchiran chanin ruwasqanta.
Isaías qelqapi profecía nisqanman hina, Diospa akllasqan runan “chanin - kayta kay pachapi ” takyachinan karan (Isa.
42: 4).
Pisi tiempollamantan chayta ruwanqa, Diospa akllasqan Rey hinan llapa kay pacha suyukunata otaq gobiernokunata tukuchinqa.
Diospa gobiernollanñan kay pachata kamachinqa, chhaynapin huk mosoq pachata apamunqa chaypiqa “tukuy imapas chaninkaman kanqa ”.
Huk “k’anchay ” huk ‘ contrato ’
¿Imaynapin Jesús qallariy siglopi ‘ hatun suyukunapaq k’anchay ’ karan?
¿Imaynapin kunanpas k’anchay kashan?
Isaías 42: 6 nisqanman hinan Jesusqa ‘ hatun suyukunapaq k’anchay ’ karan.
Kay pachapi predicashaspaqa judío runakunatan astawanqa k’ancharan.
Ichaqa nillarantaqmi: “Ñoqan lliw runakunapaq k’anchay kani ”, nispa.
Arí, Jesusqa k’ancharanmi judío runakunata mana judío runakunatapas Diospa siminmanta yachachispa llapa runakunarayku ima wañuspa.
Kawsarimpusqan qhepamanmi qatikuqninkunata niran: ‘ Testigoykunan kankichis kay pachaq k’uchunkamaraq ’, nispa.
Chayrayku Pablowan Bernabewan ‘ wak suyu runakuna k’anchaymanta ’ rimaspankuqa, mana judío runakunaman predicashasqankumanta rimasharanku.
Llapallankun allin willakuykunata predicanku chhaynapin runakunata yanapanku Jesuspi iñinankupaq, payqa “hatun suyukunapaqmi k’anchay ”.
¿Imaynapin Jehová Dios Kamachinta ‘ llaqtapaq contratota hina churaran ’?
Chay profeciallapitaqmi Jehová Dios Kamachinta niran: “Pusashaykin chanin yuyaykusqayta hunt’anaykipaq, qanmi runakunawan sutiypi rimanakunki [‘ llaqtapaqmi contratota hina churasqayki ’, NM] ”, nispa (Isa. 42: 6).
Satanasqa tukuy atisqantan ruwaran Jesusta ch’usaqman tukuchinanpaq chhaynapi predicasqanta qolluchinanpaq, Jehová Diosmi ichaqa wañupunankama Churinta pakaykuran.
Kawsarichispan huk “contratota ” hina llaqtanpaq churaran.
Chay contraton otaq promesan garantizaran Diospa hunt’aq Kamachin ‘ hatun suyukunapaq k’anchay ’ kashanallanta, hinaspa Diosta mana reqsispa laqhayaqpi kaq runakunatapas kacharichinanta (leeychis Isaías 49: 8, 9).
¿Imaynatan Jesús kay pachapi kashaspa tutayaqpi kaqkunaman k’anchayta qhawarichiran, imaynatan kunan chayta ruwashan?
Chay promesaq nisqanman hinan Diospa akllasqan Kamachiqa ‘ ñawsakunaq ñawinta kicharinan ’ karan, ‘ presokunata carcelmanta horqonan ’ karan, ‘ tutayaqpi tiyaqkunatapas ’ k’anchaytan qhawarichinan karan (Isa. 42: 7).
Chayta ruwananpaqmi Jesusqa religionpi pantasqa yachachikuykunata sut’iman horqoran, Reinomanta allin willakuykunatapas predicaran.
Chhaynapin askha judío runakunata pantasqa religionmanta kacharichiran chaymi paykunaqa Jesuspa qatikuqnin kapuranku.
Jesusqa millonninpi mana judío runakunatapas k’anchaytan qhawarichiran Diosmanta yachachispa.
Qatikuqninkunatan kamachiran: “Rispa llapa suyu runakunata yachachimuychis, yachachisqaykuna kanankupaq ”, nispa.
Chaymantapas “kay pachaq p’uchukanankama ” paykunawan kashananpaqmi prometeran.
Jehová Dios Kamachinta hatunchan
14, 15.
¿Imaynatan Jehová Dios Kamachinta hatuncharan, imaraykun chayta ruwaran?
Huk profeciapin Jehová Diosqa Kamachinmanta nillarantaq: “Kamachiyqa allin yachaywanmi ruwanqa, hatunchasqan qhapaqchasqan kanqa, ancha mentasqataq kanqapas ”, nispa (Isa.
52: 13).
Jesusqa imaymana sasachakuykunapiña tarikuspapas hunt’aq sonqowanmi Diosta ancha hatun kamachikuqta hina kasukuran, chayraykun Diosqa hatuncharan.
Apóstol Pedron niran: “Jesucriston hanaq pachaman wicharipuspa Diospa paña ladonpi kashan, paytan angelkunapas, kamachikuqkunapas, atiyniyoqkunapas kasukunku ”, nispa.
Apóstol Pablopas niranmi: “[Jesusmi] pay kikin huch’uyyaykukurqan, Diosta kasukuq kaspanmi wañurqan, cruzpi [“ k’aspipi ”, NM] wañuytapas mana p’enqakuspa.
Chayraykun Diospas paytaqa anchatapuni hatunchaykurqan, hinaspan payman sutita churarqan lliw sutimantapas qollana kaqtapuni.
Chay hinapin Jesuspa sutinpi llapalla qonqorikunqaku, hanaq pachapi kaqkunapas, kay pachapi kaqkunapas, ukhupachapi kaqkunapas, Jesucristopuni Señorqa kasqantan llapalla sut’ita rimarinqaku, Dios Yaya hatunchasqa kananpaq ”, nispa.
a) ¿Imaynatan Jehová Dios anchata Jesusta hatuncharan 1914 watapi? b) ¿Imakunatan chaymantapacha Jesús ruwaran?
Jehová Diosqa 1914 watapin Jesusta anchata hatuncharan Reinonpi kamachikunanpaq churaspa (Sal.
2: 6; Dan. 7: 13, 14).
Chaymantapachan Jesusqa ‘ awqankuna ukhupi kamachishan ’ (Sal. 110: 2, NM).
Kamachiyta qallarispaqa Satanastan supayninkunatawan kay Hallp’aman wikch’uykamuran.
Chaymantapas Jesusqa Kuraq Ciro kasqanpin kay pachapiraq kashaq hawisqa cristianokunata ‘ Hatun Babiloniaq ’ pantasqa yachachikuyninkunamanta kacharichiran.
Kunanqa teqsimuyuntinpi predicaciontan umallishan, chhaynapin kay pachapiraq kashaq hawisqa cristianokunata huñuran hinallataq millonninpi ‘ wak ovejamanta ’ cristianokunatapas, paykunan ‘ pisi t’aqa ovejakunata ’ yanapanku.
¿Imatan Isaías libropi profeciakuna yachachiwanchis Diospa Kamachinmanta?
Isaías libropi profeciakunata t’aqwisqanchisqa yanapawaranchischá Jesucristota Kamachiqninchista, Qespichiqninchista hina anchata valorananchispaq.
Payqa kay pachapi tukuy sonqowan kasukuspan rikuchiran hanaq pachapi Taytanpa yachachisqan kasqanta.
Chaymantapas kay pachapi predicasqanwan, kunan tiempopipas qatikuqninkunaq predicasqanta umallispan rikuchin ‘ hatun suyukunapaq k’anchay ’ kasqanta.
Qatimuq estudiopin astawan yachasunchis Diospa Kamachinmanta willaq huk profeciakunamanta, chaypin rimashan qespichiwananchispaq ñak’arisqanmanta wañusqanmantawan.
Chayraykun chaykunapiqa ‘ allintapuni yuyaykunanchis ’ astawanqa Jesuspa wañusqan p’unchayta yuyarinapaq qayllaykamushasqanrayku.
Chay profeciakunan tarikun Isaías 42: 1 - 7; 49: 1 - 12; 50: 4 - 9; 52: 13 – 53: 12.
Isaías 49: 1 - 12 textopi tarikuq profeciakunamantan astawan yachawaq Las profecías de Isaías, una luz para toda la humanidad II nisqa libropi 136 - 145 paginakunapi.
• ¿Pimantan profeta Isaías rimasharan ‘ Kamachi ’ nispa, imaynatan chayta yachanchis?
• ¿Imayna yachachiytan Jesús Taytanmanta chaskiran?
• ¿Imaynapin Jesús ‘ hatun suyukunapaq k’anchay ’?
• ¿Imaynatan Jehová Dios Kamachinta hatuncharan?
[21 paginapi dibujo]
Felipeqa alayritan willaran Isaías libropi ‘ Kamachi ’ Jesús kasqanta
[23 paginapi dibujo]
Diospa Kamachinqa khuyapayaranmi wakchakunata llakipi tarikuqkunatapas
[24 paginapi dibujo]
Jehová Diosqa Reinonpi kamachinanpaq churaspan Jesusta hatuncharan
Jehová Diospa Kamachin huchanchiskunamanta k’irisqa
“Mana kasukusqanchiskunamanta k’irisqa karqan, huchanchiskunamanta sinchi muchuchisqa karqan.
[...] Chaymi k’irisqa kasqanwan qhaliyachisqa kanchis. ” (ISA.
53: 5.)
¿Imakunapin yuyaykunanchis Jesuspa wañusqanta yuyarinapaq huñunakuypi? ¿Ima profecian chaypaq yanapawasun?
SAPA watanmi Jesuspa wañusqanta yuyarinapaq huñunakuypi yuyaymananchis Jesuspa wañusqanwan kawsarisqanwan askha allinkuna kasqanpi.
Chaypin yuyarinchis Jehová Dioslla kamachinanpaq derechoyoq kasqan sut’iman horqosqa kananmanta, sutin ch’uyanchasqa kananmanta, kay Hallp’api munaynin hunt’akunanmanta, llapa runakuna qespichisqa kananmantapas.
Jesuspa sacrificakusqanta, sacrificionrayku askha allinkuna kasmantawan allinta entiendenapaqqa t’aqwirisun Isaías 53: 3 - 12 textopi tarikuq profeciakunata.
Profeta Isaiasmi willaranña Diospa Kamachin ñak’arinanmanta, imayna wañunanmantapas. Willallarantaqmi chayrayku hawisqa cristianokuna ‘ wak ovejamanta ’ kaq cristianokunapas askha allinkuna chaskinankumanta.
¿Imatan Jehová Dios rikuchiran Isaiaswan willachisqan profeciapi, imapaqmi chaymanta t’aqwiy yanapawasun?
Qanchis pachak wata ñawpaqta manaraq Jesús naceshaqtinmi Jehová Diospa yuyaychasqan profeta Isaías qelqaran Diospa akllasqan Kamachi pruebakunapiña karikuspanpas hunt’aq kananta.
Chaywanmi Diosqa rikuchiran Churin Jesús paypaq hunt’aq kananpi anchata confiasqanta.
Chay profeciakunata t’aqwispaqa astawanmi Diosta munakusun iñiyninchispipas astawanmi wiñarisun.
“Runakunaq pisichasqanmi qhawarparisqanmi ” karan
a) ¿Imaraykun judiokuna kusikuywan Jesusta chaskinanku karan?
(Leeychis Isaías 53: 3.)
Diospa sapallan Churinpaqqa sasachá karan munakusqan Taytanta saqemuy, hinaspa kay Hallp’aman hamuspa runakunata huchamanta wañuymantawan qespichinanpaq sacrificakuyqa.
Chayraykun runakunaqa kusikuywan Jesusta chaskinanku karan, astawanqa judío runakuna paykunaqa Diospa prometesqan Mesiastan suyasharanku.
Ichaqa ‘ pisicharqankun ’, Isaiaspa nisqan hina, mana imapaq valeqta hinan ‘ qhawarparirqanku ’.
Apóstol Juanmi niran: “Payqa llaqtanmanmi hamurqan, llaqta - masinkunataq payta mana chaskirqankuchu ”, nispa.
Apóstol Pedropas judiokunatan niran: ‘ Ñawpa taytanchiskunaq [...]
Diosninmi, kamachin Jesusta anchatapuni hatuncharqan, paytan qankunaqa wañuchinapaq hap’ichirqankichis. Pilatoña kacharipuyta munashaqtinpas qankunaqa manan munarqankichischu.
Mana huchayoq chanin Jesustan [pisicharqankichis] ’, nispa.
¿Imaynapin Jesús onqoymanta yacharan?
Isaiasqa willallarantaqmi Jesús ‘ muchuyman [“onqoyman ”, NM] yachasqa ’ kananta.
Bibliaqa willanmi mayninpi Jesús sayk’usqanmanta ichaqa manan hayk’aqpas onqoranchu.
Chhaynaqa, ¿imaynapin Jesús onqoymanta yacharan?
Kay pachapi predicashaspaqa askha onqosqa runakunatan reqsiran chaymi paykunamanta askhata khuyapayaspa hanpiran.
Chhaynapin hunt’aran kay profeciata: “Paypunin onqoyninchiskunata muchurqan, nanayninchiskunatapas muchurqanpuni ” (Isa. 53: 4a; Mat.
8: 16, 17).
‘ Diospa ñak’arichisqanpas ’ kanman hina.
¿Imanirankun judiokuna Jesuspa wañusqanmanta, imaraykun chay Jesusta astawan llakichiran?
(Leeychis Isaías 53: 4b.)
Jesuspa tiemponpiqa wakillanmi entienderanku imarayku ñak’arispa wañusqanta.
Yaqa llapa runakunan niranku: “Diosmi castigashan ”, nispa, Diospas muchuchishanman hinata.
Judío runakunan tumparanku ‘ Dios contra rimasqanmanta ’.
Jesusmi ichaqa mana hayk’aqpas Dios contra rimaranchu nitaq ima huchatapas ruwaranchu.
Jesusqa anchatan Yayanta munakuran chaymi yanqa tumpasqankumanta sinchita llakikuran, astawanqa chayrayku wañunan kasqanmanta.
Chaywanpas tukuy sonqonwanmi Diospa munayninta ruwaran.
6, 7.
¿Imaraykun nisunman Diosqa Kamachintan muchuchiran nispa, imaraykun kusikuran?
Profeta Isaiaspa nisqanman hina, manan runakunallachu yuyaykunanku karan Jesús ‘ Diospa ñak’arichisqan ’ kasqanta.
Profetaqa nillarantaqmi: “Señor Diosmi payta muchuchiyta munarqan [“ muchuchispa kusikuran ”, NM] ”, nispa (Isa.
53: 10). Jehová Diosmi Jesusmanta nisqa: “Kayqa kamachiymi, [...] paymi akllakusqay, paymi kusichiwan ”, nispa.
Chhaynaqa, ¿imaraykutaq Diosri muchuchispa kusikuran? (Isa. 42: 1.)
¿Ima ninantan nin chay simikuna? Chay profeciata entiendenapaqqa kaytan yuyarinanchis: Satanasmi iskayachiran Dios kamachinapaq derechoyoq kasqanta, hinallataq hanaq pachapi kay Hallp’api llapa Dios serviqkunata tumparan mana hunt’aq sonqowanchu Diosta servinankumanta (Job 1: 9 - 11; 2: 3 - 5).
Wañunankama Diospaq hunt’aq kasqanwanmi Jesusqa rikuchiran Satanaspa rimasqan yanqa kasqanta.
Jehová Diosqa qhawallaranmi enemigonkunaq makinpi Cristo wañunanta, chayta rikuspaqa maytan sonqon nanaran, ichaqa anchatan kusikuran wañunankama Churin paypaq hunt’aq kasqanmanta (Pro.
27: 11). Chaymantapas Diosqa kusikuranmi Churinpa wañuynin huchankumanta kutirikuq runakunaq allinninpaq kasqanmanta.
“Huchanchiskunamanta sinchi muchuchisqa ”
8, 9. a) ¿Imaynapin Jesús “huchanchiskunamanta ” muchuchisqa karan?
b) ¿Imaynatan apóstol Pedro chayta sut’incharan?
(Leeychis Isaías 53: 6.)
Runakunaqa Adanpa huchallikusqanraykun chinkasqa ovejakuna hina onqoymanta wañuymantawan librakuyta maskhaspa puriranchis.
Llapanchistaq huchayoq kanchis chayqa, manan pi runapas Adanpa huchanmantaqa kacharichiwasunmanchu (Sal.
49: 7). Jehová Diosmi ichaqa ancha munakuyninpi akllakusqan Kamachinta ‘ llapanchispa huchanchismanta [...] muchuchirqan ’.
Cristoqa manan hark’akuranchu “mana kasukusqanchiskunamanta k’irisqa ” kayta,“ huchanchiskunamanta sinchi muchuchisqa ” kaytapas, chhaynapin huchanchiskunata k’aspiman aparan rantinchispitaq wañuran.
Apóstol Pedron qelqaran: ‘ Chaypaqpunin Diosqa waqyarqasunkichis, Cristopas ñoqanchisraykun muchurqan, muchusqanta qhawarispanchis yupinta qatikunanchispaq.
Kikin Criston huchanchiskunatapas cruzpi chakatasqa [“k’aspipi warkusqa ”, NM] kaspa cuerponpi aparqan, huchapaq wañuspanchis chanintapuni kawsananchispaq ’.
Isaías profeciapi nisqanman hinan nillarantaq: “Paypa k’irinkunawanmi qhaliyachisqa karqankichis ”, nispa.
Huchasapa runakunaqa Cristoq wañusqanraykun Dioswan allipunakapuyta atiranku. Chayraykun apóstol Pedro niran: “Cristopas huk kutillatan huchanchiskunarayku wañurqan. Payqa chanin kashaspanmi mana chaninkunarayku wañurqan, Diosman pusanasuykichispaq ”, nispa.
“Nak’anapaq apasqa borrego hinan karqan ”
a) ¿Imanispan Bautizaq Juan Jesusta suticharan?
b) ¿Imaraykun chayta niran?
(Leeychis Isaías 53: 7, 8.)
Bautizaq Juan Jesuspa hamusqanta rikuspan kayta niran: “Qhawariychis, paymi Diospa Corderon runakunaq huchankunata pampachaq ”, nispa.
Yaqapaschá Juanqa chayta niran Isaías qelqapi kay profeciaq nisqanpi yuyaykuspa: “Nak’anapaq apasqa borrego hinan karqan ” (Isa.
53: 7). Profetaqa nillarantaqmi: “Wañunamanmi [“ yawarninta hich’arinanpaqmi ”, NM] paymantakama rirqan ” (Isa.
53: 12).
11, 12. a) Isaacqa munaranmi sacrificasqa kayta, ¿imatan chay rikuchiwanchis Jesuspa sacrificakusqanmanta?
b) Conmemoracionman rispa, ¿imatan yuyarinanchis Kuraq Abrahammanta?
Jesusqa Abrahampa churin Isaac hinan tukuy sonqowan sacrificasqa kayta munaran (Gén. 22: 1, 2, 9 - 13; Heb.
10: 5 - 10). Isaacqa munaranña sacrificasqa kayta chaypas, Abrahammi chay sacrificiotaqa haywanan karan.
Jesuspas Isaac hinan sacrificiopi haywasqa kayta munaran, ichaqa Jehová Diosmi allicharan chay sacrificio apakunanpaq.
Jesuspa sacrificakusqanwanmi Diosqa rikuchiwaranchis ancha munakuwasqanchista.
Jesusmi niran: “Diosqa anchatapunin runakunata munakurqan, chaymi sapan Churinta kachamurqan, pipas paypi iñiqqa ama wañunanpaq, aswanpas wiñay kawsayniyoq kananpaq ”, nispa.
Apóstol Pablopas qelqaranmi: “Diosmi ichaqa munakuyninta rikuchiwanchis, huchasaparaq kashaqtinchis Cristoq wañupuwasqanchiswan ”, nispa.
Cristotaña wañusqanta yuyarispa hatunchanchis chaypas, manan hayk’aqpas qonqananchischu huchamanta kacharichiwananchispaq Jehová Diospa allichasqan chay sacrificio ruwakusqanta, paymi Kuraq Abrahán.
Chayrayku Jesuspa wañusqanta yuyarinapaq huñunakuymanqa Diosta hatunchananchispaq rinchis.
Kamachiqa askha runakunatan chaninpaq qhawarichin
13, 14.
¿Imaynatan Diospa Kamachin askha runakunata chaninpaq qhawarichiran?
(Leeychis Isaías 53: 11, 12.)
Akllakusqan Kamachinmantan Diosqa niranña: ‘ Chanin kamachiymi askha runakunata chaninchanqa [“chaninpaq qhawarichinqa ”, NM] ’, nispa.
¿Imatan chaywan nisharan?
Chayta entiendenanchispaqqa 12 versiculoq tukuyninpi nisqanmi yanapawasunman, chaypi nisqan hina, ‘ huchasapakunapaqmi Diosmanta mañakurqan [“huchasapakunaq allinninpaqmi wañuran ”, NM] ’.
Adanpa miraynin kasqanchisraykun llapanchis huchayoq nacenchis, chayraykun wañunchis chhaynapitaq ‘ huchaq pagonta ’ chaskinchis.
Chaymi necesitanchis Dioswan allipunakapuyta.
Isaías 53 capitulon allinta rikuchin runakunata huchamanta kacharichinanpaq Jesuspa tukuy ruwasqanta. Kaytan nin: “Diosqa allinninchispaqmi paytaqa ñak’arichirqan, chaymi k’irisqa kasqanwan qhaliyachisqa kanchis ”, nispa (Isa.
53: 5).
Cristoqa huchanchiskunata q’epispa allinninchispaq wañuspan ‘ askha runakunata chaninpaq qhawarichiran ’.
Apóstol Pablon niran: ‘ Diosqa munaranmi Cristowan tukuy imaymanata pay kikinwan allipunachiyta, kay pachapi kaqkunamanpas hanaq pachapi kaqkunamanpas Cristoq cruzpi [“k’aspipi, NM ”] wañuspa yawar hich’asqanwan thak - kayta qonanpaq ’, nispa.
a) ¿Pikunamantan apóstol Pablo rimashan ‘ hanaq pachapi kaqkuna ’ nispa?
b) ¿Pikunallan Conmemoracionpi t’antata mikhunkuman vinotapas tomankuman, imarayku?
‘ Hanaq pachapi kaqkuna ’ Cristoq yawar hich’arisqanrayku Jehová Dioswan allipunakapuqkunaqa hawisqa cristianokunan kanku, paykunan Cristowan kuska kamachimunqaku.
Kay “hanaq pachapaq waqyasqa ” cristianokunan“ kawsanankupaq chaninchasqa ” kanku.
Chayraykun Diosqa paykunata chaskin wawankunata hina.
Paykunamanqa santo espiritun willan “Cristowan kuska ” ‘ herencia chaskisqankuta ’ hinaspa rey hina sacerdote hina Diospa Reinonpi kamachimunankupaq akllasqa kasqankuta.
‘ Diospa cheqaq Israel llaqtanmi ’ kanku chaymi ‘ mosoq rimanakuyman ’ haykunku.
Chayraykun paykunaqa Jesuspa Wañupusqan P’unchayta Yuyarispa mana levadurayoq t’antata mikhunku vinotapas tomanku, chay vinomantan Jesús niran: “Kay vinoyoq vasoqa yawarniywan cheqaqchasqa mosoq rimanakuymi, ñoqan yawarniyta qankunarayku hich’asaq ”, nispa.
a) ¿Iman ‘ kay pachapi kaqkuna ’? b) ¿Imaynapin Jehová Diospa ñawpaqenpi chaninpaq qhawarisqa kanku?
‘ Kay pachapi kaqkunaqa ’ Cristoq wak ovejankunan kanku, paykunan suyakushanku kay Hallp’api wiñaypaq kawsayta.
Kay runakunatapas Diospa Kamachinqa chaninpaqmi qhawarichin Jehová Diospa ñawpaqenpi.
Paykunaqa Cristoq sacrificakusqanpi iñispan ‘ p’achankuta t’aqsaspa Corderoq yawarninpi yuraqyachinku ’, Diosqa manan wawankunata hinachu paykunata chaninchan aswanpas amigonkunata hinan. Paykunamanmi Diosqa prometen “manchay ñak’ariymanta ” kawsashaqlla lloqsinankupaq.
Manataq mosoq rimanakuyman haykunkuchu chayqa manan suyakunkuchu hanaq pachaman riyta, chayrayku paykunaqa Jesuspa wañusqanta yuyarispa mana mikhunkuchu t’antata nitaq vinotapas tomankuchu.
Jehová Diosta Kamachintawan agradecekusun
Isaías qelqapi profeciakuna t’aqwisqanchis, ¿imaynatan yanapawanchis Jesuspa wañusqanta yuyarinapaq?
Isaías qelqapi Diospa Kamachinmanta profeciakunata t’aqwiyqa may allinpunin, chaymi yanapawanchis tukuy sonqowan Cristoq wañusqanta yuyarinapaq.
Yanapawaranchismi Jesusllatapuni qhawanapaq, “paymi iñiyninchista paqarichiqqa, hinaspa hunt’asqata wiñachiqqa ”.
Diospa Churin kasukuq kasqantan yacharanchis.
Payqa manan Satanás hinachu aswanpas Jehová Diosmanta yachaspan kusikun, Diosllatan Ancha Hatun Kamachikuqta hina qhawarin.
Kay Hallp’api predicashaspaqa khuyapayaranmi runakunata, askha onqosqakunatan qhaliyachiran yanaparantaq Dioswan allinpi kanankupaq.
Chhaynapin rikuchiran Rey hina ‘ chanin - kayta kay pachapi churaspa ’ imakuna ruwananta (Isa. 42: 4).
‘ Hatun suyukunapaq k’anchay kasqanraykun ’ rawrashaq sonqowan Reinomanta predicaran, chaymi yuyarichiwanchis tukuy sonqowan allin willakuykunata predicananchista (Isa.
42: 6).
¿Imaraykun Isaías qelqapi profeciakuna yanapawanchis tukuy sonqomanta agradecekunapaq?
Isaías qelqapi profeciakunaqa yanapawallanchistaqmi Jehová Diospa hatun sacrificio ruwasqanta valorananchispaq, payqa munakusqan Churintan Hallp’aman kachamuran ñoqanchisrayku ñak’arispa wañunanpaq.
Jehová Diosqa kusikuran manan Churinpa ñak’arisqanta qhawaspachu aswanpas wañunankama hunt’aq kasqanta rikuspan.
Jesusqa imaymana ruwasqanwanmi rikuchiran Satanás llulla kasqanta, Dioslla kamachinanpaq derechoyoq kasqanta, Diospa sutin ch’uyanchasqantapas, chay ruwasqanmi ñoqanchistapas kusichiwanchis.
Chaymantapas ñoqanchisrayku wañuspan huchanchiskunata aparan.
Chhaynapin pisi t’aqamanta, wak ovejamanta kaqkunapas Jehová Diospa ñawpaqenpi chaninpaq qhawarisqa kanku.
Jesuspa wañupusqanta yuyarinapaq huñukuspaqa tukuy sonqomantachá Jehová Diosta hunt’aq Kamachintawan agradecekusun tukuy ruwasqankumanta.
• ¿Imaynapin Jehová Dios kusikuran Churinta ñak’arichisqankumanta?
• ¿Imaynatan Jesús ‘ huchanchiskunamanta muchuchisqa ’ karan?
• ¿Imaynatan Diospa Kamachin askha runakunata chaninpaq qhawarichin?
• ¿Imaynatan Isaías qelqapi profeciakuna yanapawanchis Jesuspa wañusqanta yuyarinapaq?
[26 paginapi dibujo]
“Runakunaq pisichasqanmi qhawarparisqanmi ” karan
[28 paginapi dibujo]
Wañunankaman ‘ yawarninta hich’ariran ’
[29 paginapi foto]
‘ Wak ovejamanta ’ kaqkunaqa Conmemoracionman rispan respetonkuta rikuchinku
“Kayninmi ñanqa, kayninta puriy ”
Emilia Pedersonmanta willakuy
Chaytan willan Ruht E.
MAMAYPA sutinmi karan Emilia Pederson, payqa 1878 watapin naceran.
Profesoraña karan chaypas, Diosmanta hukkunaman yachachispa kawsaytan astawanqa munaran.
Chaypaqtaq huk hatun cajataraq rantikusqa kaqninkunata q’epichaspa chay nacionman apakapunanpaq.
Ichaqa mamitan wañukapusqanraykun mana chay nacionman riyta atisqachu.
Karantaq sullk’ankunapas chayqa paykunatan uywanan kasqa.
Wiñasqay wasipiqa rikuraniraqmi chay rantikusqan cajataqa, wasiykuqa Jasper nisqa llaqtachapin kasharan, chay llaqtachaqa Minnesota suyupin kashan, Estados Unidos nacionpi. 1907 watapin papaywan casarakusqaku, paypa sutinmi karan Theodore Holien.
Ñoqaqa 1925 watapi 2 p’unchay diciembre killapin nacerani.
Mamitayqa imaymanakunatan Bibliamanta tapukuq kasqa, payqa munasqapunin chaykunamanta yachayta.
Huk kutinmi Iglesia Luterana nisqamanta huk pastor wasiykuman hamusqa, hinan mamayqa tapukusqa: “¿Maypin Biblia nishan millay runakuna infiernoman rinankuta? ” nispa.
Hinan chay pastorqa nisqa: “Imataña Biblia willan chaypas infiernomantaqa yachachinapunin ”, nispa.
Chayraq maskhasqanta tarin
Mamitaypa ñañan Emman músico kayta munasqa, chaymi 1900 wata pasayta hinalla Northfield (Minnesota) nisqa llaqtaman astakusqa chaypi estudiananpaq.
Payqa profesorninpa wasinpin tiyasqa, chay profesorpa sutinmi karan Milius Christianson.
Profesorninpa señoransi Biblia Estudiaq kasqa, chay tiempopiqa chhayna sutiyoqmi karan Diospa llaqtanqa, chaymantañan nikuran Jehová Diospa testigonkuna nispaqa.
Paymanmi tiyay Emmaqa willasqa mamay Bibliata leellaqpuni kasqanmanta, chaysi chay señoraqa mamitayman huk cartata apachisqa; chaypitaqsi mamaypa imaymanakuna tapukusqanta kutichisqa.
Huk kutinsi Jasper llaqtata hamusqa huk Biblia Estudiaq hermana chay llaqtapi predicaq, paypa sutinmi kasqa Lora Oathout, payqa Sioux Falls nisqa llaqtamantapachan hamusqa huk makinapi.
Hinan mamayman Bibliamanta imaymana qelqakunata saqesqa, chaymi payqa estudiayta qallarisqa; 1915 watapitaq paypas Bibliamanta yachachiyta qallarisqa, hap’isqan qelqakunatapas rakisqa.
1916 watapis huk hatun huñunakuy aparikunan kasqa Sioux City nisqa llaqtapi, chaypis hermano Charles Taze Russellpas kanan kasqa, chay llaqtaqa sinchi karupiraqmi kasharan Jasper llaqtamantaqa (160 kilómetros).
Mamayqa riytapunis munasqa chay huñunakuyman, chay tiempopaqmi ichaqa phisqa wawayoqña kasharan, sullk’a wawan Marvinqa chayraqmi phisqa killachanpi kasharan.
Chhaynaña kaqtinpas payqa risqan chay huñunakuyman llapa wawakunantin. Chaypin payqa allinta uyarisqa hermano Russellpa rimasqanta.
Chaymantapas rikusqas “Foto - Drama de la Creación ” nisqata, chay huñunakuypin bautizakusqapas.
Chaymanta wasiman kutimpuspan huk cartata qelqasqa chay huñunakuy imayna aparikusqanmanta, chay carta qelqasqanqa Jasper Journal nisqa periodicopin lloqsimusqa.
1922 watapis huk hatun huñunakuy aparikullasqataq Cedar Point nisqa llaqtapi, chaypis huñukusqaku 18.000 runakuna, chaymanmi mamitayqa rillasqataq.
Chay huñunakuypis mamitayqa allinta kallpachakusqa, chaymantapachan payqa manapuni qonqaranchu Diospa Reinonmanta willayta.
Chaymi llapaykuta niwaqku: “Kayninmi ñanqa, kayninta puriy [chis] ”, nispa (Isa.
30: 21).
Askhan Dios serviyta qallarinku
1920 wata qhepallamanmi tayta mamayqa astakusqa Jasper llaqtamanta huk hawa llaqtaman.
Papayqa allin negocioyoqmi karan, wawankunapas askhan karayku.
Payqa manan mamitay hinachu Bibliata estudiaq, chhaynaña karan chaypas yanapaqmi mamitayta hukkunaman predicananpaq, watukuq umallikunatapas chaskiqmi wasiykupi.
Chay watukuq hermanokuna wasiykupi Bibliamanta yachachiqtinqa pachak runakuna hinan wasiykuta hamuqku chayta uyarikuq. Askhataq karanku chayqa wasiykupin hunt’a karanku puñunayku cuartopi imaraq.
Qanchis wataypi kashaqtiymi tiyay Lettie telefonopi waqyamuwaranku, chaypin niwaranku: “Wasimasiy Ed Larsonmi señoranpiwan Bibliamanta yachayta munashanku ”, nispa.
Paykunaqa estudiarankupachan mamitaywan, chaymantataq wasimasinku Martha van Daalentawan waqyamuranku paykunawan kuska estudianankupaq.
Tiempowantaq Marthaqa qosanwan, pusaq wawakunantin ima Biblia Estudiaqman tukupuranku.
Chay tiempopin Gordon Kammerud llank’asharan papaywan, paypa wasinqa manan ñishu karupichu karan wasiykumantaqa.
Papaypa wakin runankunan payta nisqaku: “Patronninchispa ususinkunaqa hukniray religionniyoqmi kanku chaymi allinta cuidakunki paykunamanta ”, nispa.
Chhaynataña niranku chaypas payqa estudiaranmi Bibliata, chaymantan reparakuran Bibliamanta yachachisqankuqa cheqaqpuni kasqanta.
Kinsa killa qhepamantaq payqa bautizakapuran, tayta mamanpas tiempowanqa chaytan ruwaranku.
Chhaynapin ñoqayku, Van Daalenkunawan hinallataq Kammerud familiawan ima amigontin kapurayku.
Hatun huñunakuykuna kallpachawanku
Cedar Point llaqtapi hatun huñunakuy aparikusqanmi mamitayta allintapuni kallpachasqa, chaymi mana munaranchu chhayna huñunakuykunaman faltakuyta.
Huch’uyllaraq kashaqtiyqa karutan viajaq kayku chhayna huñunakuykunapi kashanaykupaq. 1931 watapin Columbus (Ohio) nisqa llaqtapi aparikuran huk hatun huñunakuy, chaypin Biblia Estudiaqkuna nisqa sutiyku cambiakuran Jehová Diospa testigon nisqa sutiwan (Isa.
43: 10 - 12). 1935 watapin aparikullarantaq huk hatun huñunakuy Washington llaqtapi, chaymanpas riraykun ñoqaykuqa, chaypin allinta entienderayku Apocalipsis libropi ‘ ancha askha runakuna ’ pikuna kasqanta.
Chay huñunakuypin bautizakuranku pusaq pachakmanta masraq, chaypin bautizakullarantaq ñañay Lilian ñañay Eunicepiwan.
1937 watapin hukmanta aparikullarantaq Columbus (Ohio) llaqtapi huk hatun huñunakuy, 1938 watapitaq Seattle (Washington) nisqa llaqtapi, 1939 watapitaq Nueva York nisqa llaqtapi, chaykunamanpas llapaykun rirayku.
Chay huñunakuykunamanqa Van Daalen familiawan, Kammerud familiawan, hukkunapiwan iman riq kayku.
Karutaq karan chayqa ñankunapin samaq kayku. 1940 watapin ñañay Eunice casarakuran Leo van Daalenwan, chay qhepamantaq paykunaqa precursor kapuranku.
Chay watallapitaqmi ñañay Lilianpas casarakullarantaq Gordon Kammerudwan, paykunapas precursormi kapuranku.
1941 watapin kallarantaq huk hatun huñunakuy, chayqa aparikuran San Luis (Misuri) nisqa llaqtapin.
Chay huñunakuyqa ancha allinmi ñoqapaqqa karan.
Chaypin waranqanpi wayna sipaskuna chaskikurayku Hijos nisqa librota.
Chaymantapas 1941 wata 1 setiembre killamantapachan turay Marvinwan señoran Joycewan ima precursor karayku, chaypaqqa 15 watallaypiraqmi kasharani.
Tiyasqayku llaqtapiqa chakrallapitaq llank’aqku chayqa, sasan karan chay llaqtamanta hermanokunapaq hatun huñunakuykunaman riyqa, chay huñunakuykuna cosecha tiempowan tupasqanrayku.
Chayraykun chay huñunakuykunamanta kutimuspaykuqa chay hermanokunata wasiykupi huñuq kayku, chhaynapi imakunamantachus yachachikuran chayta willanaykupaq.
Chhayna huñunakusqaykuqa ancha sumaqmi karan.
Misionero kasqayku
1943 watapi febrero killapin Escuela de Galaad nisqa rikhuriran, chhaynapi precursorkunata preparaspa misionerota hina huk nacionkunaman kachanankupaq.
Chay escuela chayllaraq qallarishaqtinmi Van Daalen familiamanta soqta chaypi kasharanku, paykunan karan: Emil, Arthur, Homer, Leo hinallataq primonku Donald ima, chaypin kasharan Leoq señoran ñañay Eunicepas.
Paykuna pasapushaqtinkun sinchi llakisqa tarikurayku, manan yacharaykuchu hayk’aqchus hukmanta tupanaykuta.
Chay escuelamanta lloqsiruqtinkun Puerto Rico nacionman kacharanku, chay nacionpiqa iskay kinsallas Testigokunaqa kasqaku.
Chay wata qhepallamanmi rillarankutaq Lilian, Gordon, Marvin, Joycepiwan Escuela de Galaad nisqaman, chayqa kinsa kaq cursoñan karan; paykunapas Puerto Rico nacionllamantaqmi kachasqa karanku. 1944 watapi setiembre killapitaq ñoqañataq rirani chay escuelaman, chayqa tawa kaq cursoñan karan, chaypaqqa 18 watallaypiraqmi kasharani. 1945 watapitaq lloqsirani chay escuelamanta, ñoqatapas Puerto Rico nacionllamantaqmi kachawaranku, chaypin kasharani ñañaykunawan turaykunawan kuska.
Chaywanqa anchatapunin kusikurani.
Castellano simi rimay sasaña ñoqaykupaq karan chaypas, pisi tiempollamantan askha runakunamanña Bibliamanta yachachisharayku, wakinniykuqa iskay chunkamanta masmanraqmi yachachisharayku.
Jehová Diosmi yanapawaranku tukuy ima ruwasqaykupi, chaymi kunan iskay chunka phisqayoq waranqa Testigokunaña Puerto Ricopi predicashanku.
Sinchi llakikuypi tarikuyku
1950 watapin Leoq señoran ñañay Eunice huk wawata onqokuran, suticharankutaq: “Mark ”, nispa.
Chhaynaña kaqtinpas paykunaqa Puerto Ricopin qhepakuranku.
Iskay wata pasaruqtintaq familiankuta watukuq riyta munaranku, chaymi 1952 wata 11 abril killapi huk avionpi risharanku, ichaqa manan hayk’aqpas chayarankuchu maychus risqankumanqa.
Hatarishaspallaraqmi chay avionqa lamar - qochaman urmayusqa chaypin iskayninku wañukapuranku.
Wawanku Marktan ichaqa huk runa unumanta horqorusqa, manan yachakuranchu wañusqachus kasharan icha manachus chayta, chaymi wawata senqanmanta phukusqaku; chhaynapin kawsarimpusqa.
1957 watapi 7 marzo killapin hukmanta llakipi tarikullaraykutaq.
Papaymi mamitaywan kuska Huñunakuna Wasiman carronkupi rishasqaku, chayllamansi carroq huknin llantan chhasarusqa.
Papay wañukapusqanraykun huk discursota qokuran, chaymanmi hamuranku soqta pachak runakuna; papayqa allin respetasqataq tiyasqan llaqtapi karan chayqa, allintan chay runakunaqa uyarikuranku Diospa yachachikuyninta.
Huk ladokunaman kachawanku
Papay manaraq wañukapushaqtinmi Argentina nacionman rinaypaq niwaranku.
Chaymi 1957 watapi Mendoza nisqa llaqtaman chayarani, chay llaqtaqa cordillera de los Andes nisqa orqokunaq uranpin kashan. 1958 watapin chay llaqtaman chayamuran George Pappas, paypas Galaad nisqa escuelamanmi risqa, chaypis 30 kaq cursoman haykusqa, chaymantan chay llaqtaman kachamusqaku.
Paywanmi allinta reqsinakurayku, 1960 watapitaq casarakurayku abril killapi.
Chay wata qhepamantaq mamitay 83 watanpi kashaspa wañukapuran.
Wañukapunankaman payqa Jehová Diospa munayninta ruwaran, askha runakunatataq yanaparanpas Diosta reqsinankupaq.
Chunka watatan Georgewan kuska huk misionerokunawan ima tiyarayku misionerokunapaq wasikunapi.
Chaymantataq qanchis watata qosay llank’aran iñiq t’aqakunata watukuspa, chaypin ñoqapas qosayta yanaparani. 1975 watapitaq Estados Unidos llaqtaykuta kutipurayku wakin onqosqa familiaykuta cuidanaykupaq. 1980 watapin hukmanta qosayta waqyaranku chay llaqtapi castellano rimaq iñiqkunata watukuq rinanpaq.
Chay pachapiqa soqta pachakman t’aqasqan kasharanku castellano rimaq cristianomasikunaqa, kunantaqmi kashanku kinsa waranqamanta masraq.
Chay t’aqakunamanta askhamanmi watukuq riq kayku, iskay chunka soqtayoq watata hinan chaypiqa llank’arayku.
Allin ‘ ñannintan ’ puriranku
Familiaymantaqa askhan karanku tukuy tiemponkuwan Diospa munayninta ruwaqkunaqa, chayta rikuspan mamitayqa anchatapuni kusikuran.
Wakinmanta willasqaykichis. Kuraq ñañay Esterpa ususin Carolpas 1953 watamantapachan precursor karan.
Chaymantataq casarakapuran Dennis Trumborewan. Paykunaqa kunankamapas tukuy tiemponkuwanmi Diosta servishanku.
Ususin Loistaq casarakuran Wendell Jensenwan.
Paykunapas Galaad nisqa escuelapin yachachisqa karanku 41 kaq cursopi; chaymantataq Nigeria nacionman kacharanku, chaypin chunka phisqayoq watata Diosta serviranku.
Accidentepi wañuq ñañaypa Mark wawantaqa qosanpa pananmi uywakapuran, chay pananpa sutinmi Ruth La Londe, qosanpataqmi Curtiss.
Tiempowanmi Markqa casarakuran Lavonne sutiyoq hermanawan, paykunapas askha watan precursor karanku, tawantin wawankutapas allintan uywaranku Diospa ‘ ñanninpi ’ purinankupaq (Isa.
30: 21).
Mamitaypa wawankunamantaqa turay Orlenllañan kawsashan, payqa 90 watantañan pasarun; chhaynaña kaqtinpas tukuy sonqowanmi Diosta servishan.
Qosay Georgewan ñoqawanpas tukuy tiempoykuwanmi Diosta servishayku.
Mamaypa herencia saqewasqan
Hap’ishaniraqmi mamitaypa huk mesa saqewasqanta, chaytan papay mamitayman regalasqa casarakusqan p’unchaypi.
Chay mesaq huknin cajanpin kashan qelqasqan cartakuna hinallataq periodicopi lloqsimunanpaq qelqasqan cartakuna ima.
Wakin cartakunaqa 1900 wata pasaykunapi qelqasqanraqmi kashan.
Chay cajallapitaqmi tarirani karu llaqtakunapi Diosta servishaspa mamaykuman apachisqayku cartakunatapas.
¡Chay cartakunata yapa - yapamanta leespaqa anchatan kusikuni!
Karupi kashaqtiyku mamitaypa cartakuna apachimuwasqankupas anchatan kallpachawaranku.
Maytaña munaran misionera kayta chaypas manan atiranchu, ichaqa llapaykutan paypa ejemplon yanapawaranku misionero kayta munanaykupaq.
Ñoqaqa maytapunin suyakushani kay pacha sumaq paraisoman tukupunanta, chhaynapi familiaykunawan tayta mamaywan ima hukmanta tupanaypaq.
1983 wata 15 noviembre La Atalaya revistapin 27 paginamanta 30 paginakama willakushan Marthaq wawan Emil H. van Daalenmanta.
Qhawariy 1987 watamanta Anuario nisqata, 93, 94 paginakunata.
[17 paginapi foto]
Emilia Pederson
[18 paginapi foto]
Kaypin kashanku mamay papaywan, papaypa marq’ayninpitaq kashan Marvin; ñawpankupitaq kashanku: Orlen, Ester, Lilian, Mildred ima (1916 watapi)
[19 paginapi foto]
Kaypin kashan Leowan Eunicewan; kay fototaqa manaraq wañupushaqtinkun horqochikuranku
[20 paginapi foto]
Hawanpi kashayku: Ester, Mildred, Lilian, Eunice, ñoqapiwan. Uranpitaq kashanku: Orlen, mamay, papay, Marvin ima (1950 watapi)
[20 paginapi foto]
Kaypin kashayku qosaywan kuska 2001 watapi, chay watapaqqa qosayqa watukuq umallin kasharan
Jehová Diospa Siminqa Kawsaqmi
Apocalipsis qelqamanta akllasqa yachachiykuna ​ — (ñawpaqkaq t’aqa)
Chay rikhuriykunapin Juan rikun Señorpa p’unchayninpi Jehová Dioswan Jesucristopiwan imakunachus ruwasqankuta.
Chay p’unchayqa qallariran 1914 watapin hanaq pachapi Diospa Reinon takyasqaña kashaqtin tukupunqataq Waranqa Wata Jesuspa kamachikuynin tukupuqtin.
Chay sumaq rikhuriykunamantan Apocalipsis qelqa willan, chaytan Juan 96 watapiraq qelqaran.
Kunanqa yachasun Apocalipsis 1: 1 – 12: 17 textokunapi akllasqa yachachikuykunamanta, ñawpaqta yachasun qanchis rikhuriykunamanta.
Chay rikhuriykunamanta yachayqa allinninchispaqmi kanqa ¿imarayku? Chay rikhuriykunan willashan kunan tiempopi sucedesqanmanta qhepaman Jehová Dios millay runakuna contra hatarinanmantawan.
Chay rikhuriykunamanta tukuy sonqowan yachaqkunaqa kallpachasqan kanqaku.
SOQTA SELLOKUNATA ‘ CORDERO ’ KICHAN
1: 1 – 7: 17)
Ñawpa rikhuriypin Juan rikun hatunchasqa Jesucristota askha willakuykunatataqmi chaskinpas, chaykunata qelqaspan “qanchis iglesiaman ” otaq iñiq t’aqakunaman apachinan.
Iskaykaq rikhuriypin rikun hanaq pachapi kamachikuy tiyanata.
Chaypi tiyaqtaq paña makinpi hap’ishan qanchis sellowan sellasqa k’uyuta.
“¿Pitaq kay qelqa k’uyuta kichananpaq hina [...] kashan? ”.
‘ Judá ayllumanta Leonllan ’, “qanchis waqrayoq qanchis ñawiyoq ” Cordero.
Kinsakaq rikhuriypin Juan rikun “Cordero ” sapanka sellota kichaqtin imakunachus sucedesqanta.
Soqtakaq sellota kichaqtinmi pacha sinchita chhaphchirikun chaywanmi qallarin k’araq phiñakuy p’unchay.
Tawakaq rikhuriypin rikun “tawa angelkuna [...] kay pachapi tawantin wayrata hark’ashaqta ” pachak tawa chunka tawayoq waranqa runakuna sellasqa kanankukama.
Bibliamanta tapuykunata kutichinapaq
1: 4; 3: 1; 4: 5; 5: 6. ¿Ima ninanmi ‘ qanchis espiritukuna ’ nisqa simi?
Diospaq qanchis yupayqa tupan hunt’asqa kaywanmi.
Chaymi ñawpa tiempopi qanchis iñiq t’aqakunaman apachikusqan willakuykunaqa kay tiempopi pachak waranqa aswanraq iñiq t’aqakunapaqwan qelqakuran.
Jehová Diosqa munaynin hunt’akunanpaq hinan santo espiritunta qon, chaymi ‘ qanchis espiritukuna ’ nispa nisqanwanqa Bibliapi profeciakunata k’apakta entiendenankumanta saminchaykuna chaskinankumantawan nishan.
Apocalipsis qelqaqa askha kutipin riman qanchis t’aqa - t’aqamanta.
Chay qanchis yupaytaq tupan hunt’asqa kaywan, arí, Apocalipsis qelqaqa ‘ Diospa pakasqa yuyaykusqankuna hunt’akunanmantan ’ willan.
1: 8, 17. ¿Pitan nikun “Qallariypas Tukukuypas [el Alfa y la Omega] ” nispa, pitataq nikun“ ñawpa kaqpas qhepa kaqpas ” nispa?
Jehová Diostan sutichakun “Qallariypas Tukukuypas ”, nispa. Chay sutin rikuchin ñawpaqpipas qhepamanpas pay hinaqa mana pipas kasqanta.
Paymi “qallariypas tukukuypas ”.
Apocalipsis 22: 13 textopin Jehová Diosta nikun “ñawpaqkaqpas qhepakaqpas ” nispa, pay hina mana pipas kasqanrayku, chaywanpas Apocalipsis ñawpakaq capitulopi“ ñawpa kaqpas qhepa kaqpas ” nispaqa Jesucristotan nishan.
Paytan Jehová Dios kikinpuni wañusqanmanta kawsarichiran mana wañuq espíritu kananpaq.
2: 7. ¿Iman ‘ Diospa paraison ’?
Hanaq pachapaq akllasqa cristianokunapaqtaq kay simikuna qelqakuran chayqa yaqapaschá paraíso nispaqa hanaq pachamanta rimasharan otaq Jehová Diospa ñawpaqenpi kaymanta.
Chaypunichá sumaq paraisoqa.
Sichus akllasqa cristianokuna wañupunankukama hunt’aq kanqaku chayqa “kawsay sach’amantan ” mikhunqaku, chaytaqmi tupan mana wañuq kawsayta chaskinankuwan.
3: 7. ¿Hayk’aqmi Jesús chaskiran ‘ Davidpa [...] llaventa ’? ¿Imatan ruwaran chay llavewan?
29 watapi Jesús bautizakuqtinmi akllasqa karan ñawpa machulan Davidpa kamachikuy tiyananpi tiyananpaq.
Ichaqa 33 watapi hanaq pachapi Diospa paña ladonpi tiyashaqtinñan ‘ Davidpa [...] llaventa ’ chaskiran.
Chaymantapachan Reinopi atiyta chaskiran, llavewan punkuta kichashanman hinataq runakunata chaskishan Reinopaq llank’aypi yanapakunankupaq. 1919 watapin Jesús “Davidpa wasin kichana llaveta ” qoran ‘ allin yuyayniyoq hunt’aq kamachiman ’, chay llave chaskisqankuqa tupan Jesuspa ‘ tukuy kaqninkunata qhawasqankuwanmi ’ (Isa.
22: 22; Mat.
24: 45, 47).
3: 12. ¿Mayqenmi Jesuspa ‘ mosoq sutin ’?
Chay sutinqa tupashan mosoq ruwanakuna chaskisqanwanmi.
Chay sutita paylla allinta reqsin chaypas hanaq pachapi kawsarimpuq wayqenkunapin qelqan, chhaynapin wayqenkunawan astawan hukllachakun.
Jesusqa paykunaq yanapayninwanmi imakunachus ruwananta hunt’anqa.
1: 3.
Satanaspa kamachikusqan pacha chinkachisqa kanan ‘ tiempon sispaykamushanña ’. Chaymi astawan kallpachakunanchis Apocalipsis qelqamanta allinta yachaspa chayman hina kawsanapaq.
3: 17, 18.
Diospaq qhapaq kanapaqqa ‘ ninapi ch’uyanchasqa qoritan ’ Jesusmanta rantikunanchis, chaytaqa nishan ‘ allinkunata ruwaspa t’ikarinanchismantan ’.
Hinaspapas ‘ yuraq p’achata rantikuspan p’achakunallanchistaq ’, chay p’achaqa tupan Jesucristoq qatikuqnin kasqanchiswanmi.
‘ Ñawi sut’uchina hampitataq ’ sut’uchikuna Diospa yachachikuyninta aswan allinta entiendenapaq, chay hampiqa tupan Qhawaq revistapi huk qelqakunapipas yuyaychaykunawanmi.
7: 13, 14.
Ñawpa Israel llaqtapi sacerdotekunatan rey David iskay chunka tawayoq t’aqakunapi t’aqasqa.
Chay iskay chunka tawayoq t’aqakunawanmi rikch’anachisqa kashan iskay chunka tawayoq kuraq runakuna, chaytaq tupan hanaq pachapi pachak tawa chunka tawayoq waranqa akllasqa cristianokunawan, paykunan kamachikuqkuna sacerdotekuna ima kanqaku.
Chay kuraq runakunamanta hukninmi Juanman willasqa ancha askha runakunamanta.
Chay willasqanmi rikuchin 1935 watakuna ñawpaqllata akllasqa cristianokunaq kawsarimpuynin qallarisqanta.
Chay watapin kay Hallp’api qhepaq akllasqa cristianokuna yachasqaku pikuna ancha askha runakuna kasqankuta.
QANCHISKAQ SELLO QANCHIS TROMPETAKUNATA TOCAKUSQANPIWAN
8: 1 – 12: 17)
Phisqakaq rikhuriypin Juan rikun qanchiskaq sellota Cordero kicharisqanta chayllamantaq qanchis angelkuna sapankanku trompetata chaskinku.
Soqta angelkunan trompetankuta tocanku kay pachapi ‘ kinsakaq t’aqa ’ runakuna contra huchachana willakuykuna willakunanpaq, chay t’aqaqa cristiano kayku niq religionkunan.
Soqtakaq rikhuriypin Juan huch’uy qelqa k’uyuta mikhun yupaychana wasitataq tupun.
Qanchiskaq ángel trompetanta tocasqan qhepamantaq hanaq pachapi kunkayoq rimasqakuna uyarikurqan: “Kay pachapi kamachikuq - kaymi Señorninchispaña Cristonpaña kapun ”, nispa.
Qanchis rikhuriypi rikusqantaqmi qallarin Apocalipsis 11: 15, 17 textopi.
Hanaq pachapin hatun señal rikhurin: huk warmin qhari wawata wachakun.
Chay qhepamantaq Saqrata kay pachaman wikch’uykamunku paytaq sinchi phiñasqallaña “warmiq mirayninmanta kaq wakinkunawan maqanakuq rirqan ”.
Bibliamanta tapuykunata kutichinapaq
8: 1 - 5.
¿Imarayku hanaq pachapi ch’inyay karan?
Chay qhepaman ¿imatan Hallp’aman wikch’uykamuran?
Chay ‘ ch’inyayqa ’ karan kay pachapi ‘ Diospi llapa iñiqkunaq mañakuyninkuta ’ uyarikunanpaqmi.
Chay ch’inyayqa karan primera guerra mundial tukupusqan qhepamanmi.
Hanaq pachapaq akllasqa cristianokunan suyakuranku suyukunaq kamachikunan tiempo tukupuqtin hina hanaq pachaman ripuyta.
Ichaqa manan ripurankuchu aswanmi chay maqanakuy kasqan tiempopi sinchi sasachaykunata muchuranku.
Chaymi paykunaqa tukuy sonqomanta mañakusharanku imachus ruwanankuta yachanankupaq.
Mañakuyninkuta uyarispan Jehová Dios huk angelninwan sansaman otaq ninaman rikch’akuqta Hallp’aman wikch’uyachimuran, chay ninataq cristianokunata kallpacharan rawrarishaq sonqowan llank’anankupaq.
Kunununuy hinaraqmi Diospa Siminpi anyaykuna willarikuran, ninaq lliphllikiynin hinaraqmi cheqaq yachachiykunata sut’inchakuran, pacha chhaphchiypi hatun wasiq chhaphchikusqanta hinataraqmi pantasqa religionkunaq yachachikuynintapas sut’iman horqokuran. 8: 6 - 12; 9: 1, 13; 11: 15.
Chaymi 1919 watamantapacha 1922 watakama wakichikuranku predicanankupaq wasikunatapas sayarichiranku qelqakunata ruwanankupaq.
Trompetakunaq tocakusqanmi tupan Satanaspa kamachikusqan pachata huchachanapaq willakuykunawan, chaytaqmi aparikushan angelkunaq yanapayninwan.
Chay willakuymi qallariran 1922 watapi Cedar Point (Ohio) asamblea qallarisqanwan manchay ñak’ariy chayamuqtintaq tukupunqa.
8: 13; 9: 12; 11: 14. ¿Imaraykun qhepakaq kinsa angelkuna trompetata tocasqanku ‘ anananaykunawan ’ tupan?
Qallariypi tawa trompetakunaq tocakusqanpin sut’inchakuran cristiano kayku niq religionkuna espiritualpi wañusqa kasqankuta. Qhepakaq kinsa trompetakunaq tocakusqanpitaq sut’inchakun kinsa ruwaykuna kasqanwan ‘ anananay ’ otaq llakikuykuna kananta.
Phisqakaq trompeta tocakusqanqa tupan 1919 watapi ‘ chinkay - chinkay ukhu t’oqomanta ’ hina Diospa llaqtan kacharichisqa kasqanwan mana qolluspa predicasqankupiwan, chay predicacionmi pantasqa religionman anananayta apamuran.
Soqtakaq ángel trompetata tocaqtinmi ancha askha tropakuna caballopi sillaykuspa lloqsimusqaku maqanakuq, chaytaqmi tupan 1922 watamantapacha teqsimuyuntinpi predicacionta aparikusqanwan.
Qanchiskaq angelpa tocasqantaq tupan hanaq pachapi Cristo kamachikuyta qallarisqanwan.
9: 10, 19.
“Allin yuyayniyoq hunt’aq kamachi ” Bibliaq nisqanman hina ruwasqanku qelqakunapi sut’i willakuykunaqa k’iriq hinaraqmi runakunaq sonqonman chayan.
Chay willakuykunan tupan ‘ alacrán kuru [hina] chupayoq ’ langostakunawan, ‘ mach’aqway hina ’ chupayoq caballokunawan ima. ¿Imarayku chaykunawan tupan?
Chay qelqakunata runakunaman apasun mana manchakuspa rawrarishaq sonqowantaq.
9: 20, 21.
Apocalipsis qelqapi ‘ wakin runakuna ’ nispa nisqanqa Cristopi mana iñiq suyukunapi runakunamantan nishan.
Chay suyukunapi askha runakunaña predicasqanchista uyarikunku chaypas, manan suyu - suyuntinchu cheqaq Diosman kutirikunqaku.
Chaywanpas tukuy kallpawanmi predicashallanchis.
12: 15, 16.
‘ Hallp’an ’, otaq kay pachapi kamachikuqkuna religionkunata yanapanku. 1940 watamantapachan “dragonpa aqtumusqan mayuta [otaq qatiykachayta] ” kay pachapi kamachikuqkuna millp’upuranku.
Chaypi nisqan hina, munaspaqa Jehová Diosmi kamachikuqkunata yuyaychan munayninta ruwanankupaq.
Arí, chaytan sut’inchan Proverbios 21: 1 texto, chaypi nin: “Yarqha unuta hinan Señor Diosqa reypa yuyayninta pusan, maymanchus munasqanmanmi purichin ”, nispa.
Chay textoq nisqanmi kallpachawananchis Jehová Diospi astawan iñinanchispaq.
Kaykunamanta yachachin
15 de enero 2009
Huñunakuypi Estudianapaq
KAY YACHACHIKUYKUNAN KASHAN:
2 - 8 de marzo 2009
“Qhepayta hamuy ”
3 PÁGINA
88, 76 TAKIKUNA
9 - 15 de marzo 2009
Jesusta qatikunankupaq runakuna yanapayqa kusichiwanchismi
7 PÁGINA
53, 93 TAKIKUNA
16 - 22 de marzo 2009
Diosmanta chaskisqanchis qokuykunawan hukkunata servisun
12 PÁGINA
24, 28 TAKIKUNA
23 - 29 de marzo 2009
Diospa akllasqan Kamachinta qhawasun
21 PÁGINA
74, 2 TAKIKUNA
30 de marzo 2009 – 5 de abril 2009
Jehová Diospa Kamachin huchanchiskunamanta k’irisqa
25 PÁGINA
96, 97 TAKIKUNA
¿Imakunamantan rimashan?
1 - 3 yachachikuykuna 3 - 16 PAGINAKAMA
¿Imatan ruwananchis Cristota qatikunanchispaq?
Pay hina yachayniyoq huch’uyaykukuqmi kananchis.
Tukuy sonqowanmi runakunata yachachinanchis Jesuspa qatikuqnin kanankupaq.
Chaymantapas munakuywanmi sumaqta iñiqmasinchiskunata tratananchis.
Kay estudiokunapin t’aqwirikunqa imaynatas Cristoq yupinta qatikusunman chay kinsantin ruwaykunawan chayta.
4 - 5 yachachikuykuna 21 - 29 PAGINAKAMA
Kay iskaynin estudiokunan t’aqwishan Isaías libropi askha profeciakuna Jesuspi hunt’akusqanmanta.
Chaykunamanta yachaspan Jehová Dioswan Jesuswan hatun sacrificio ruwasqankuta anchata valorasun, yuyaymanasunmi Jesuspa wañusqanwan kawsarisqanwan askha allinkuna kasqanpi.
Chhaynapin sonqonchista preparasun Jesuspa wañusqan p’unchayta yuyarinapaq, chayqa apakunqa 2009 wata 9 p’unchay abril killapin.
HUK YACHACHIKUYKUNA
“Kayninmi ñanqa, kayninta puriy ”
17 PÁGINA
Jehová Diospa Siminqa Kawsaqmi ​ — Apocalipsis qelqamanta akllasqa yachachiykuna (ñawpaqkaq t’aqa)
30 PÁGINA
¿Kanchu Dios icha manachu?
¿Imaninkun runakuna?
▪ Wakinmi ninku: “Diosqa wayra hinan tukuyneqpi kashan ”, nispa.
▪ Wakintaq ninku: “Diosqa kallpa hinan, manan yachakunchu imaynachus chay kasqanta ”, nispa.
¿Imaniranmi Jesús?
▪ Khaynatan niran: “Yayaypa wasinpiqa askha wasikunan kashan ”, nispa.
Chay textoq nisqan hina, Diosqa kawsaqmi, cheqaqmi.
Jesuspa nisqan hina huk ‘ wasipitaqmi ’ tiyanpas.
▪ Jesusqa allintan yacharan Diosqa cheqaq kasqanta maypi tiyasqantapas, chaymi nillarantaq: “Yayamantan lloqsimurqani, hinaspan kay pachaman hamurqani, kunantaq kay pachata saqespa Yayaman ripushani ”, nispa.
JESUSPAQQA cheqaqmi Diosqa karan, manan wayrachu ni imapaschu karan.
Chaymi payqa Dioswan rimaq, paymantan mañakuqpas.
Chaymantapas Jesusqa sumaqtan Dioswan kawsaqku, chaymi nillaqpuni: “‘ Yayay ” otaq Papay, nispa.
Bibliaq nisqan hina, “Diosqa Espiritun ” chaymi mana“ pipas Diostaqa hayk’aqpas rikurqanchu ”.
¿Chaywanchu nisunman: “Diosqa mana cuerpoyoqmi ”, nispa?
Manan. Bibliaq nisqan hina “kanmi aychakaq cuerpo, kantaqmi espiritualkaq cuerpopas ”.
Chhaynaqa, ¿espiritual cuerpoyoqchu Dios?
Bibliaq willasqan hina, Jesuspas kawsarimpusqan qhepamanqa “kikin hanaq pachamanmi haykurqan, ñoqanchisrayku Diospa qayllanpi kunan rikhurinanpaq ”.
Chay texton yachachiwanchis Diosqa mana wayrallachu kasqanta aswanpas huk hawapi tiyanayoq kasqanta.
Yachachiwallanchistaqmi Diosqa cheqaqpuni kasqanta.
Ichaqa yaqapaschá tapukuwaq: “Chhaynataq chayqa, ¿imaynapitaq rikuchin atiyniyoq otaq poderniyoq kasqantari? ”
nispa. Chaytaqa ruwan santo espiritunwanmi.
Ari, Diosqa may k’uchumanpas chayachinmanmi santo espiritunta.
Imaynan huk tayta makinta haywarin wawanta yanapananpaq, chhaynatan Jehová Diosqa santo espiritunwan ima munasqantapas hunt’an (Salmo 104: 30; 139: 7).
Chaymantapas Diosqa sienteq Diosmi, cheqnikunmi millay kaqta allin kaqtataq munakun.
Bibliaq willasqan hina, payqa munakunmi llaqtanta, kusikunmi ima allinkuna ruwasqanmantapas, chaymantapas cheqnikunmi ídolo adoraqkunata, llakikuntaqmi millay kawsay kasqanmantapas (Génesis 6: 6; Deuteronomio 16: 22; 1 Reyes 10: 9; Salmo 104: 31).
Bibliapiqa willallantaqmi kusikuq Dios kasqantapas.
Chhaynataq chayqa, ¿manachu Jesuspa nisqan hina munakusunman tukuy sonqowan?
nisqa libropi 1 capitulota, chaytaqa Jehová Diospa testigonkunan ruwan.
[8 paginapi willakuy]
Imaynan huk tayta makinta haywarin wawanta yanapananpaq, chhaynatan Jehová Diosqa santo espiritunwan ima munasqantapas hunt’an
¿Jesuschu tukuy atiyniyoq Dios?
¿Imaninkun runakuna?
▪ Askhan ninku: “Arí, Jesusqa Diospunin ”, nispa.
▪ Nillankutaqmi: “Jesusqa Diosmi, paymi runaman tukuspa hamuran ”, nispa.
¿Imaniranmi Jesús?
▪ Jesusqa yacharanmi papan kuraq kasqanta, chaymi niran: “Munakuwaspaykichisqa q’ochukuwaqchismi ‘ Yayaman risaq ’ nisqaymantaqa.
Yayaqa ñoqamanta aswan kurakmi ”, nispa.
▪ Nillarantaqmi: “Ñoqan wichashani Yayayman Yayaykichisman, Diosniyman Diosniykichisman ”, nispa.
Chay nisqanwanmi rikuchisharan mana paychu Dios kasqanta.
▪ Chaymantapas, payqa Taytanpa yachachisqallantan yachachiran, chaymi niran: “Manan ñoqaqa kikillaymantachu rimani, aswanpas kachamuwaqniy Yayan kamachiwarqan imaynatachus rimanayta imatachus ninaytapas ”, nispa.
JESUSQA manan hayk’aqpas: “Tukuy atiyniyoq Diosmi kani ”, nispaqa niranchu.
Aswanmi payqa Diospa wawanmanta reqsichikuran.
Icha, ¿yanqallachu mañakusharanpas?
Manapunin payqa chaytaqa ruwanmanchu karan.
Chaymantapas payqa yacharanmi Papallan tukuy atiyniyoq kasqanta, chaymi iskay apostolninkuna: “Kamachikushaspayki hukniykuta paña ladoykipi, hukniykutataq lloq’e ladoykipi tiyaykachiwayku ”, nispa niqtinku, niran: ‘ Paña ladoypi lloq’e ladoypiwan tiyaykunaykichisqa manan ñoqaq tiyaykachinaychu, aswanpas Yayaypa akllasqankunapaqmi chay tiyanakunaqa ’, nispa.
Rikusqanchis hina, Papallanmi chaykuna akllaqqa karan, manan Jesuschu.
Chaymantapas Jesusqa willallarantaqmi wakillanta paypas angelkunapas yachasqankuta, Papallan tukuy imaymana yachaq kasqantawan.
Rikusqanchis hina, Jesusqa manan Dioswan igualchu karan.
Ichaqa, ¿runa hina kashaspallachu chhayna kanman karan?
Jesusqa hanaq pachaman kutipuspapas Diospa kamachillantan ruwasharan.
Chaymi apóstol Pablo niran: ‘ Diosmi Cristoq umanqa ’, nispa.
Payqa nillarantaqmi: “Tukuy imaymanapas Cristowan munaychachisqa kaqtintaq, kikin Cristopas Churi kashaspa tukuy imaymanata paywan munaychachiq Dios Yayaman kasukunqa. Ahinapin Diosqa llapa imaymanapipas runakunapipas payllapuni munaychakunqa ”, nispa.
Kunan yachasqanchis hina, Jesusqa manan tukuy atiyniyoq Dioschu.
Chaychá Papanmanta rimashaspa askha kutipi “Diosniymi ”, nispa niran.
nisqa librota qhawariy 201 paginamanta 204 paginakama; chay librotaqa Jehová Diospa testigonkunan ruwan.
[9 paginapi willakuy]
Jesusqa willaranmi wakillanta paypas angelkunapas yachasqankuta, Papallan tukuy imaymana yachaq kasqantawan
¿Llapa religiontachu Dios allinpaq qhawarin?
¿Imaninkun runakuna?
▪ Askhan ninku: “Llapan religionmi Diosman chayachiwanchis ”, nispa.
▪ Nillankutaqmi: “Ima religionpiña kaspapas, tukuy sonqowan Diosta servinki chayqa, chaskillasunkin Diosqa ”, nispa.
¿Imaniranmi Jesús?
▪ Jesuspa nisqanman hinaqa, manas llapa religionchu Diosmanqa chayachiwasunman.
Khaynatan niran: “K’illku punkunta haykuychis.
K’illku punkunta haykuspa ñañu ñanninta kawsayman riqkunaqa pisillan kanku ”, nispa. ▪ Chaymantapas paypa nisqanman hina, askhas payta ninqaku: “¡Señor! ¡Señor!
¿Manachu qanmanta willakurqayku, sutiykipi supaykunatapas qarqorqayku, sutiykipi askha milagrokunatapas ruwarqayku? ” nispa.
Chaysi payqa paykunata ninqa: “Manapunin reqsiykichischu, qayllaymanta anchhuriychis mana allin ruwaqkuna ”, nispa.
Chaypi nisqan hina, payqa manan llapan: “Jesuspa qatikuqninmi kayku ”, nispa niqkunatachu chaskinqa.
ASKHA runakunan religionkuq yachachisqanman costumbrenkuman ima yachasqa kashanku.
Ichaqa, sichus mana Bibliaq yachachisqanman hinachu kanman chayri, ¿allinchu kanman chay religionkunaq yachachisqan?
Manan. Jesuspa tiemponpi religionta umalliqkunapas runaq yachachisqallantan ruwaqku, chaymi Jesusqa niran: “Chay hinatan ñawpa runakunaq yachachisqanta ruwaspa Diospa kamachikuyninta p’akinkichis ”, nispa.
Chaymantataq paykunaman yuyarichiran Diospa nisqanta.
Khaynatan Dios nisqa: “Kay runakunaqa simillanwanmi yupaychawan, sonqonkutaq ichaqa ñoqamanta karupi kashan.
Yanqanpaqmi yupaychawanku, yachachikuyninkupas runaq yachachikuynillanmi ”, nispa.
Chhaynaqa imapi creesqanchispas Diospa yachachisqanman hinan kanan, astawanqa yachachisqanman hinan kawsananchis.
Bibliaq nisqan hina, kanmi “Diosta reqsiyku ” niq runakuna,“ ichaqa ruwayninkuwanmi Diosta neganku ”.
Chaymantapas nillantaqmi kay tiempo runakuna imayna kanankumanta.
Khaynatan nin: “Dios munakunankutaqa aycha kusichiyllapin puriyta munanqaku, Dios sonqo runamanmi rikch’akunqakupas, kawsayninkuwantaqmi ichaqa Dios sonqo - kaytapas ‘ manan valenchu ’ ninqaku ”, nispa.
Chaymi niwanchis: “Chay hina runakunamanta t’aqakuy [chis] ”, nispa.
Tukuy sonqowanña imatapas ruwasunman chaypas, manapaschá Diospa nisqanman hinachu ruwashasunman.
Chayraykun allintapuni yachana Diospa imachus munasqanta.
Chaymantapas paypaq hina imatapas ruwanapaqqa allintan Bibliata estudiana, chayman hinataqmi kawsanapas.
Chhaynaqa Diospa munasqanman hina servinapaqqa, tukuy sonqowanmi imatapas ruwana, paypa yachachisqallanta yachachina, munasqanman hinataqmi kawsanapas.
Chaypaqmi ichaqa sapa p’unchay Diospa munayninta ruwana.
Sichus Diosmanta astawan yachayta munanki chayqa, Jehová Diospa testigonkunan mana qolqellapaq Bibliamanta yachachisunkikuman.
[10 paginapi willakuy]
Diospa munasqanman hina servinapaqqa tukuy sonqowanmi imatapas ruwana, paypa yachachisqallantan yachachina, munasqanman hinataqmi kawsanapas
¿Imaynatan wawakunata uywana?
Johnmi * khaynata willakun: “Huch’uyllaraq kashaqtiy imatapas mana allinta ruwaruqtiyqa, tayta mamayqa allintaraqmi tapuwaqku imarayku chaykuna ruwasqayta, chaymantañan soq’awananku kaqtinqa munayllata soq’awaqku.
Chaytan ñoqapas ruwani wawaykunawan.
Señoray Alisonmi ichaqa, hukniray uywasqa kasqa.
Señoraypas mayninpiqa chhaynatachus hina ruwan wawaykunawan ”, nispa.
Carolmi khaynata willakullantaq: “Pisqa watallaypiraq kashaqtiymi papayqa saqepuwaranku, payqa manan hayk’aqpas qhawariwarankuchu.
Chaymi ñoqaqa mamitay llank’ashanankama sullk’aykunata cuidaq kani.
Ñoqaqa kuraq runakunaq ruwanantan ruwaq kani, chayraykun mana huk wawakuna hinachu wiñarani.
Chaychá kunanqa phiñasqa hinalla kani.
Wawaykuna imatapas mana allinta ruwaruqtinkupas nishutan phiñakuni, nishutataq tapupayani llapachanta willawanankukama.
Qosay Marcosmi ichaqa, mana chhaynachu.
Payqa munayllatan imatapas ruwan.
Papanqa munayllatas payta uywasqa, señorantapas munakuywansi cuidaq kasqa.
Chaychá qosaypas wawaykuna ima mana allintapas ruwaqtinkuqa munayllata wanachin ”, nispa.
CHAY tayta mamakunaq willakusqanmi rikuchiwanchis, sapankapas imaynachus uywasqa kasqanman hina wawankuna uywasqanta.
Arí, wasipiqa sapanka tayta maman wawanku imatapas mana allinta ruwaqtinqa imaynatachus payta wanachiranku chhaynata wanachiyta munanqa.
Chhaynata sapankapas munasqanman hina wawata uywayta munanqa chayqa, yaqapaschá paykuna pura phiñachinakunkuman.
Wawayoqkunaqa allintan yachanku wawa uywayqa sasa kasqanta.
Chaymantapas wawakunataqa sapa p’unchaymi qhawarishanalla, chaywanmi tayta mamakunaqa sinchita sayk’uspa astawanraq phiñachinakunkuman.
Joanna sutiyoq cristianamanta rimasun, payqa qosan Davidpiwanmi uywaranku iskay ususinkuta.
Joannan nin: “Anchatan munakuni wawaykunataqa, mayninpin ichaqa umayta wasapawaqku.
Puñunankupaq kamachiqtiyqa manan puñuyta munaqkuchu, mayninpiqa puñushallaqtiykuraq hatarispan mana puñuchiwaqkuchu.
Chaymantapas manan uyariwaqkuchu rimapayasqayta.
Zapatonkuta, p’achankuta, pukllanankutapas comuntan maypipas saqerpariqku.
Mantequillatapas manan waqaychaqkuchu ”, nispa.
Jackmanta yachallasuntaq.
Paypa señoranmi onqokusqan qhepallaman depresión posparto nisqa onqoyniyoq kapusqa.
Jackmi khaynata willakun: “Mayninpiqa sayk’usqallañan llank’anaymanta lloqsiq kani, wasiyman chayaspaytaq tutakama qholla wawachayta cuidaq kani.
Chhaynapi tarikusqaykuwanmi mayninpi mana allintachu kuraq wawaykuta wanachiq kayku.
Payqa nishutan sullk’anmanta envidiakuq, manan munaqchu sullk’a wawaykuta nishuta atiendenaykuta ”, nispa.
Chaykuna kaqtin manachus sumaqta parlanqaku chayqa, manapaschá ni rimanakuytapas munanqakuñachu.
Chayta rikuspankun wawakunapas munasqankuta ruwachinkuman tayta mamankuta.
¿Iman yanapanman tayta mamakunata hukllachasqa kanankupaq, wawankutapas allinta uywanankupaq? Iskayniykichispaq tiempota t’aqaychis
Diosqa ñawpaq warmi qharitaqa, manaraq wawayoq kashaqtinkun casarachiran, chaymi kay tiempopi warmi qharikunaqa casarakunankuraq kuska tiyanankupaq, wawayoq kanankupaqpas.
Wawakuna wiñaspa ripuqtinkupas kuskallan kashananku.
Casado warmi qharimanta rimashaspan Biblia khaynata niran: “Chayrayku, runaqa Diospa hukllachasqantaqa ama t’aqachunchu ”, nispa.
Chayta nisqan ñawpaqllatan Bibliaqa willallarantaq “runaqa taytantapas mamantapas saqepun [anmanta] ”.
Rikusqanchis hina, warmi qhariqa manan wawakunaraykullachu kuska tiyananku, aswanmi allin hukllachasqa kasqankurayku.
Chayraykullataqmi tiempotapas t’aqananku wawankuta uywanankupaqqa.
Chhaynaqa, ¿imatan tayta mamakuna ruwananku hukllachasqalla kanankupaq?
Paykunapuran tiempota hap’inanku huk ratullapas iskaynillanku kanankupaq, chhaynapin tiemponku kanqa paykunamanta wawankumantawan rimanankupaq, kuska sumaqta parlanankupaqwan.
Mayninpin ichaqa sasa kanman chaykunata ruway.
Alisonmi khaynata willakun: “Qosaywan kuska sapallayku parlayta qallarishaqtiykun, qonqaylla sullk’a wawachayku waqayta qallarin, mayninpiqa kuraq wawaykuñataq imapas karunman hinaraq waqaspa hamuwanku colorninkuna chinkarusqallanmanta ”, nispa.
Joannawan Davidwanpas sapa p’unchaymi kaq horallapi wawankuta puñuchiqku, chhaynapi tiemponku kananpaq.
Joannan nin: “Wawaykutan niq kayku ima horatachus sapa p’unchay puñunankuta.
Puñuruqtinkuñan tiempoyku karan chayraq thak kaspa iskayllayku imallamantapas rimanaykupaq ”, nispa.
Tayta mamakuna chhaynata ruwaspankuqa manan paykunallapaqchu allin kanqa; wawankutapas yanapashankun ‘ ama aswan allinpuni kasqankuta yuyaykunankupaq, aswanpas paykuna kikinku imaynachus kasqallankuta yuyaykunankupaq ’.
Chhaynapin wawakuna yachanqaku mana paykunallatachu ñawpaqtaqa qhawarina kasqanta.
Chaymantapas yachanankun mana paykunaq munasqallantachu ruwana kasqanta, aswanpas paykunan ruwananku tayta mamankuq kamachisqanta. ¿IMATAN RUWAWAQCHIS?
Wawaykikunata niy ima horatachus sapa p’unchay puñunqaku chayta, kasukuchunkutaq chay nisqaykita.
Mayninpiqa yaqapaschá aschatawan qhepakuyta munankuman unuta ukyanankupaq otaq imata ruwanankupaqpas, chhayna kaqtinqa qhepakullankumanmi.
Ichaqa manan sapa kutichu chayta ruwananku.
Sichus: “Pisqa minutotawanyá qheparukusaq ”, nispa nisqankuta uyariyta munanki chayqa, relojniykita qhawaspa pisqa minutollata qhepachiy, chay tiempo tukukuqtintaq nisqaykita hunt’achinayki.
Chhaynapin, Bibliaq nisqan hina, “arí ” nisqayki“ arí ” nisqallapuni kanqa, “manan ” nisqaykipas,“ manan ” nisqallapuni kanqa.
Biblian nin: “Churilláy, uyariy taytaykiq yachachiyninta, kasukullaypuni mamaykiq yachachisqasuykita ”, nispa (Proverbios 1: 8).
Chay textoq nisqan hina, tayta mamakunaqa iskayninkun wawankuwan kasuchikunanku. Ichaqa, iskayninkuña allin uywasqa karanku chaypas, wawakunata wanachina kaqtinqa, manapaschá kaqllatachu imatapas ruwayta munanqaku.
Chhayna kaqtinqa, ¿imatan ruwankuman?
Johnmi nillantaq: “Wawaykuta wanachinayku kaqtinqa, manaña igualtachu piensayku chaypas, manan chay ratochu chayta ninakuyku.
Mayninpin ichaqa sasa hukpa nisqanta yanapay.
Manaña rimariykuchu sapankapas imayna piensasqaykuta chaypas, wawaykuqa ratullan imatapas reparan ”, nispa.
Chhaynaqa, ¿imatan ruwanku Johnwan Alisonwan wawankuta wanachinanku kaqtin?
Alisonmi nin: “Sichus mana allinpaqchu qhawarishani imaynatachus qosay wawayta anyasqanta chayqa, waway ripuqtinñan payman chayta willani.
Manan munanichu waway munasqanman hinalla imatapas ruwakunanta.
Sichus reparan sapankaykupas huknirayta piensasqaykuta chayqa, allintan nini llapaykupas Jehová Diospa kamachisqanta kasukunayku kasqanta. Chaymantapas willallanitaqmi papantaqa umalliqniyta hina respetasqayta, paytaq iskayniykuta kasuwananku kasqantawan ”, nispa.
Qosan Johnmi nillantaq: “Iskayniyku wasipi kashaqtiyku wawaykuna imatapas mana allinta ruwaqtinkuqa, ñoqan paykunataqa rimapayani.
Imachus pasasqanmanta señoray allinta yachaqtintaqmi, payta nini wawakunata rimapayananpaq, ñoqataqmi yanapani kasukunankupaq.
Sichus señoraypa ima nisqantapas mana allinpaq qhawarini chayqa, huk ratopiñan chayta nini ”, nispa.
Chhaynaqa, tayta mamakuna, ¿imatan ruwawaqchis huk yuyayllawan imatapas ruwanaykichispaq, wawaykichiskunapas respetanallasuykichispaq? ¿IMATAN RUWAWAQCHIS?
Semanapi huk p’unchayta akllaychis wawaykichista imaynatachus uywashankichis chaymanta rimanaykichispaq, chay ratopin rimallawaqchistaq imakunatachus mana allinta qhawarishankichis chaymanta.
Allinta uyarinakuychis, chaymantapas sapankaykichismi wawaykichiswanqa huknirayta apanakunkichis, chaytan respetanakunaykichis.
Wawata kuska uywayqa allintan hukllachan warmi qharita
Kaypi yachasqanchis hina, wawa uywayqa sasapunin, chaymi mayninpiqa sayk’uwaqchis wawata uywaspa.
Ichaqa manan wiñaypaqchu wawakunataqa uywankichis, maypachachus paykunapas familiayoq kapunqaku chayqa, astawanmi iskaynillaykichispaq tiempo kanqa.
Chay tiempo chayamuqtinqa, ¿aswan hukllachasqachu kashankichis wawaykichista uywasqaykichismanta?
Chaypaqmi kunanmantapacha ruwanaykichis Eclesiastés 4: 9, 10 textoq nisqanta, chaypin nin: “Aswan allinmi iskay runa huk runallamantaqa, aswan allintan llank’asqankumanta chaskinqaku.
Hukkaqchus urman chayqa hukkaqninmi sayarichin ”, nispa.
Sichus iskayniykichis yanapanakunkichis chayqa, allinkaman kapusunkichis ima ruwasqaykichispas.
Qallariypin rimaranchis Carolmanta, paymi khaynata nillantaq: “Manaraq wawaykuna kashaqtinpas qosayqa allin runapunin karan, ichaqa aswan allintan chhayna kasqanta rikurani may munakuywan wawaykuta uywasqanpi, chaymi kunan astawan payta respetani munakuni ima ”, nispa.
Alisonpa qosan Johnpas nillantaqmi: “Señorayqa munakuywanmi wawaykunata uywaran, chaymi paytaqa aswan - aswanta munakuni respetani ima ”, nispa.
Sichus tiempota t’aqankichis kuska kanaykichispaq, wawaykichistapas huk yuyayllawan allinta uywankichis chayqa, wawaykichiskuna wiñasqanman hinan astawan qankunapura hukllachanakunkichis.
Chayta ruwaqtiykichisqa allin ejemplon kankichis wawaykichiskunapaq.
[Uranpi willakuy] Manan sutinkupunichu
TAYTA MAMAKUNA, TAPUSAYKIKU:
▪ ¿Hayk’a tiempotan sapa semana t’aqankichis iskaynillaykichis kanaykichispaq?
▪ Wawakunata wanachina kaqtin, ¿imaynatan yanapanakunkichis?
Jesuspa yachachikuyninkunaqa kusichiwanchismi
‘ Jesusmi orqoman wicharqan.
1, 2. a) ¿Imaynapi tarikushaspan Jesús Orqo Patapi discursonta qoran?
b) ¿Imanispan qallariran?
KINSA chunka hukniyoq watan kashan.
Jesusmi Galileapi predicashasqanmanta Jerusalén llaqtata rin Pascua fiestata celebraq.
Galileaman kutipuspataq tutantin Jehová Diospa yanapayninta mañakun chunka iskayniyoq apostolkunata akllananpaq.
Paqaristin p’unchaytaq askha runa maskhamunku hinaspa onqosqakunata hampin.
Hinan payqa orqoman wicharan, chaypi tiyaspataq qatikuqninkunata huk runakunatawan yachachiyta qallarin.
Chaypin Jesusqa sumaq discursota qoran chaytan sutichakun Orqo Patapi yachachisqan nispa.
Khaynatan rimayta qallarin: Cheqaq kusikuytaqa tarikun Dioswan allinpi kaspan, nispa (leeychis Mateo 5: 1 - 12).
Kusisqa kayqa sonqonchispi allinta sientekuymi anchata q’ochukuymi.
Isqon kusikuykunamanta Jesús discursonpi rimasqanqa imaraykuchus cristianokuna kusisqa kasqanchistan rikuchin, chay yachachikuykunaqa anchatan yanapawanchis, imaynan chay tiempopi ancha valorniyoq karan chhaynallataqmi kunanpas.
Sapankamanta yachasun.
‘ Diosta maskhaqkuna ’
¿Imatan yachanku Diosta maskhaqkuna?
“Kusisamiyoqmi huch’uyyaykukuspa Diosta maskhaqkunaqa, paykunapaqmi hanaq pacha qhapaqsuyuqa [reinoqa]. ”
Diosta maskhaqkunaqa yachankun Diospa pusarisqan kayta khuyapayaynintapas necesitasqankuta.
4, 5. a) ¿Imaraykun kusisqa kanku Diospa pusariyninta necesitaqkuna?
b) ¿Imakunatan ruwananchis Dios pusariwananchispaq?
Diospa pusarinanta necesitaqkunaqa kusisqa kanku ‘ paykunapaq hanaq pacha ’ reino kasqanrayku.
Jesuspa qatikuqninkunaqa tukuy sonqowanmi Jesusta chaskiranku Diospa prometesqan Mesías kasqanrayku chaymi paykunaqa Diospa Reinonpi Jesuswan kamachimunankupaq waqyasqa karanku.
Hanaq pachapaqña otaq kay Hallp’apaqña suyakuyninchis chaypas, kusisqan kasun sichus kawsayninchispi Diosta necesitasqanchispi yuyaykuspa paywan pusachikusun chayqa.
Ichaqa manan lliw runachu kawsayninkupi Diosta necesitasqankupi yuyaykunku; askha runakunan mana Diospi iñinkuchu yachachikuyninkunatapas pisichanku.
Sichus munanchis Diospa pusarisqan kayta chayqa, Bibliatan estudiananchis, kusikuywanmi predicananchis, runakunatapas yachachinanchis Jesusta qatikunankupaq, huñunakuykunamanpas sapa kutilla rinanchis.
“Kusisamiyoqmi llakisqa sonqoyoqkunaqa ”
¿Pikunan kanku ‘ llakisqa sonqoyoqkuna ’, imaraykun kusisqa kanku?
“Kusisamiyoqmi llakisqa sonqoyoqkunaqa, paykunataqa Diosmi sonqochanqa [consolanqa]. ”
“Llakisqa sonqoyoqkunaqa ” kaqllan kanku ‘ Diosta maskhaq ’ runakunawan.
Kay runakunaqa manan imayna kawsasqankumantachu llakikunku, aswanpas huchasapa runa kasqankumantan hucharayku imaymana ñak’ariyta rikuspanku ima.
Chhaynaqa, ¿imaraykun Jesús niran kusisqan kanku nispa llakisqa kashaqtinku?
Paykunaqa kusisqa kanku Jehová Diospi, Jesuspi iñisqankurayku, Dioswan allinpi kasqankumanta consuelota tarisqankurayku ima.
¿Imaynatan qhawarinanchis Satanaspa kamachisqan pachata?
Ñoqanchisrí, ¿llakikunchischu Satanaspa kamachisqan pachapi imaymana mana allin ruwaykunata rikuspa?
¿Imaynatan qhawarinchis kay pachata imaymana munachisqantapas?
Apóstol Juanmi kutichin: “Kay pachaq kaqninkunaqa kaykunan: aychaq millay munayninkuna, ñawiq rikusqan millay munapakuykuna, kay pacha kawsaypi hatunchakuykuna ima, chaykunaqa manan Dios Yayamantachu paqarimun ”, nispa.
¿Imatan ruwasunman Diosmanta karunchasqa runakunaq imayna kawsasqan iñiyninchista pisiyachiqtin?
Tukuy sonqowanmi Diosmanta mañakunanchis, Bibliatan estudiananchis hinaspa umalliqkunaq yanapayninta maskhananchis.
Astawan Diosman achhuykuspaqa aswan kusikuytan tarisunchis imayna llakikuypiña tarikuspapas.
“Kusisamiyoqmi llamp’u sonqoyoqkunaqa ”
8, 9. a) ¿Imaynan kanku llamp’u sonqo runakuna?
b) ¿Imaraykun kusisqa kanku?
“Kusisamiyoqmi llamp’u sonqoyoqkunaqa, paykunaqa kay pacha hallp’atan herenciapaq chaskinqaku. ”
Llamp’u sonqo otaq samp’a kayqa manan hukkunawan sarunchachikuychu; nitaqmi llamp’u runakunaqa hawa sonqollachu hukkunata sumaqta tratanku.
Paykunaqa Jehová Dioswan pusachikuspan munayninman hina kawsanku.
Llamp’u sonqo kaytaqa hukkunata imayna tratasqanchispin rikuchisunman, Roma cristianokunaman apóstol Pabloq nisqanpi hina (leeychis Romanos 12: 17 - 19).
¿Imaraykun Jesús niran “kusisamiyoqmi llamp’u sonqoyoqkunaqa ” nispa?
“Paykunaqa kay pacha hallp’atan herenciapaq chaskinqaku ”.
Lliw runamantapas Jesusmi aswan llamp’u sonqo runaqa karan, chaymi payqa kay Hallp’ata herencianpaq chaskin (Sal. 2: 8; Mat. 11: 29; Heb. 2: 8, 9).
Akllasqa cristianokunapas llamp’u sonqon kanku, chaymi paykunaqa “Cristowan kuska ” chay herenciata chaskinqaku.
Wakin llamp’u sonqo runakunataq Jesuspa kamachisqan kay Hallp’api wiñaypaq tiyanqaku (Sal.
37: 10, 11).
¿Sumaqtachu hukkunawan kawsasunman k’araq sonqo kaqtinchis? ¿Chaskisunmanchu congregacionpi allin llank’aykunata?
Ñoqanchispas Jesús hina llamp’u sonqon kananchis.
Ichaqa, ¿iman pasanman hukkunata millay k’araq sonqowan trataqtinchis?
Ayqekunkumanmi ñoqanchismanta.
Chaymantapas sichus huk iñiqmasinchis umalliq otaq siervo ministerial kayta munanman chayqa, manan chaykunaman aypayta atinmanchu k’araq sonqo kasqanrayku.
Tito sutiyoq cristianon Creta llaqtapi cristianokunata yuyarichiran ama churanakuq kanankupaq, aswanpas lliw runakunaman tukuy llamp’u kayta rikuchispa sumaq sonqo kanankupaq.
Arí, llamp’u sonqo runakunaqa anchatan hukkunata yanapankuman.
“Kusisamiyoqmi chanin - kaymanta yarqachikuqkunaqa, ch’akichikuqkunaqa ”
11 - 13. a) ¿Imatan ruwanku chanin kaymanta yarqachikuqkuna, ch’akichikuqkuna?
b) ¿Imaynapin paykuna saksachisqa kanku?
“Kusisamiyoqmi chanin - kaymanta yarqachikuqkunaqa, ch’akichikuqkunaqa, paykunaqa saksachisqan kanqaku. ”
Chanin kaymanta Jesús rimaspaqa Diospa munayninman hina kawsaspa kamachikuyninkunata hunt’aymantan rimasharan.
Salmistan niran: ‘ Chaninchasqa simiykikunataqa yachaytapunin munani ’, nispa (Sal. 119: 20).
¿Ñoqanchispas yarqasqapas ch’akisqapas kashasunman hinachu Diospa munaynin ruwayta munanchis?
Jesusmi niran chanin kaymanta yarqachikuqkuna, ch’akichikuqkuna ‘ saksachisqa ’ kanankuta otaq kusi sonqo kanankuta.
Chayqa 33 watapi Pentecostés fiestamantapachan karan, Jehová Dios santo espiritunwan runakunaman “chanin - kaymanta ” sut’ita reparachiqtin.
Diosqa santo espiritunwanmi huk t’aqa runakunata yuyaycharan Griego rimaypi Librokunata qelqanankupaq, chaykunaqa ancha allinmi “chanin kawsayta yachachinapaq ”.
Chay espiritun yanapawallanchistaq ‘ Diosman rikch’akuq kamasqa mosoq runawan p’achallikunanchispaq, chaymi rikukun chanin kawsaypi ’.
Chaymantapas Diosqa Jesuspa sacrificakusqanraykun huchankumanta khuyayta llakikuspa pampachayninta maskhaq runakunata chaninpaq qhawarin (leeychis Romanos 3: 23, 24).
Kay Hallp’api wiñay kawsayta suyakuqkunaqa manañan hayk’aqpas mosoq pachapi chanin kaymanta yarqachikunqakuñachu nitaq ch’akichikunqakuñachu.
Chaykamaqa kasukushallasun Diospa kamachikuyninkunata tukuy ruwasqanchispi.
Jesusmi niran: “Diospa qhapaqsuyunta, chanin - kaynintawan ñawpaqtaqa maskhaychis ”, nispa.
Chayta ruwaspaqa ‘ Señorpa llank’ananpin aswan aswanta llank’asun ’, chhaynapitaq cheqaq kusikuyta tarisun.
¿Imaraykun kusisqa kanku khuyapayakuqkuna?
14, 15. a) ¿Imakunata ruwaspan rikuchisunman khuyapayakuq kasqanchista?
b) ¿Imaraykun kusisqa kanku khuyapayakuqkuna?
“Kusisamiyoqmi khuyapayakuqkunaqa, paykunatapas Diosmi khuyapayallanqataq. ”
Khuyapayakuqkunaqa yanapaytan munanku sasachakuypi tarikuq runakunata.
Jesusqa khuyapayakuq kasqanraykun ñak’ariypi tarikuq runakunata yanaparan.
Ñoqanchispas khuyapayakuq kasqanchistaqa rikuchisunman contranchispi huchallikuqkunata pampachaspan, imaynan Diospas khuyapayakuywan huchankumanta nanachikuspa kutirikuqkunata pampachan hinata (Éxo. 34: 6, 7; Sal.
103: 10). Hinallataq sasachakuypi tarikuqkunata sumaqta rimapayaspa necesitasqankupi yanapaspapas.
Astawanqa runamasinchisman Bibliamanta yachachispan khuyapayakuq kasqanchista rikuchinchis.
Chhaynapin Jesusta qatikushanchis, payqa khuyapayakuq kasqanraykun payman achhuykuq runakunaman “imaymanata [...] yachachiyta qallarirqan ”.
Arí, Jesuspa nisqan hina, ‘ kusisqan khuyapayakuqkunaqa, paykunatapas Diosmi khuyapayallanqataq ’.
Sichus hukkunata khuyapayakuywan tratasun chayqa, paykunapas kaqllatataqmi tratawasun.
Diospas hukkunata khuyapayasqanchisraykun payman cuentata qoqtinchis khuyapayakuywan juzgawasun.
Rikusqanchis hina, khuyapayakuqkunallan huchankumanta pampachasqa kanqaku wiñay kawsaytapas chaskinqaku.
¿Imaraykun kusisqa kanku ch’uya sonqoyoq runakuna?
¿Imaynatan rikukun ‘ ch’uya sonqoyoq ’ kasqanchis, imaynapin Diosta rikusunman?
“Kusisamiyoqmi ch’uya sonqoyoqkunaqa, paykunan Diosta rikunqaku. ”
‘ Ch’uya sonqoyoq ’ kasqanchisqa rikukunqa imayna kasqanchispi, imakuna munasqanchispi, imarayku imatapas ruwasqanchispin.
Imatapas ‘ ch’uya sonqomanta ’ paqarimuq munakuywanmi ruwasun.
Chayta ruwaspaqa, ‘ Diostan rikusun ’.
Ichaqa manan ñawinchiswanchu rikusun. Bibliaq nisqan hina, ‘ manan pi runapas [Diosta] rikuspaqa kawsanmanchu ’ (Éxo.
33: 20). Diostaqa rikusunman Jesús imayna runa kasqanmanta yachaspan, payqa Taytanmanmi rikch’akuran ima ruwasqanpipas.
Kay pachapi Diosta serviqkunaqa payta rikusunman ñoqanchisrayku imaymana ruwasqanta qhawarispan (Job 42: 5).
Hawisqa cristianokunan ichaqa ñawinkuwan Jehová Diosta rikunqaku espíritu cuerpopi kawsarichisqa kaqtinku.
¿Imaynan kanku ch’uya sonqoyoq runakuna?
Ch’uya sonqoyoq runaqa manan Diospa mana allin qhawarisqan ruwaykunata ruwanmanchu nitaq qhawanmanchu, aswanpas kallpachakunmi Diospa ñawpaqenpi ch’uya concienciayoq kananpaq (1 Cró. 28: 9; Isa. 52: 11).
Ch’uya sonqoyoq kasun chayqa, rimasqanchispas ruwasqanchispas ch’uyallataqmi kanqa, Dios serviyninchispipas manan iskay uyachu kasun.
Thak kayta maskhaqkunaqa Diospa wawanmi kanku
18, 19.
¿Imaynan kanku thak kayta maskhaq runakuna?
“Kusisamiyoqmi thak - kaypi kawsanapaq allipunachiqkunaqa, paykunaqa Diospa wawankunan kanku. ”
Thak kaypi kawsanapaq allipunachiqkunaqa tukuywanpas thakpi kawsaytan maskhanku.
Kay runakunaqa manan ruwasqallankupichu reqsisqa kanku, mana ruwasqankupipas reqsichikullankutaqmi.
Manan pimanpas ‘ mana allinmantaqa mana allinllawantaq kutichinkumanchu ’.
“Aswanpas [...] allinkaqllatapuni ” llapapaqpas ruwanku.
Thak kayta maskhaq runakunaqa manan ‘ ancha munanasqa amigokunata t’aqanachinchu ’ (Pro.
16: 28). Aswanpas “tukuy runawan sumaqta kawsanankupaqmi ’ kallpachakunku.
¿Pikunan ‘ Diospa wawanña ’ kanku, pikunan qhepa tiempoman kanqaku?
¿Imaraykun thak kayta maskhaqkuna kusisqa kanku?
‘ Diospa wawan ’ kasqankuraykun.
Jehová Diosqa hawisqa cristianokunatan ‘ wawankunata ’ hina reqsikapun, chaymi paykunaqa Dioswan hukllachasqa allinpi kawsanku.
Paykunaqa Cristopi iñisqankurayku, ‘ thak - kayta qowaqninchis munakuwaqninchis Diosta ’ tukuy sonqowan yupaychasqankurayku iman Diospa wawankuna kanku, chayqa ¡may kusikuymi paykunapaq!.
¿‘ Wak ovejakunari ’ Diospa wawanchu kanku?
Paykunapaqqa Jesusmi ‘ Wiñay Yayanku ’ kanqa waranqa wata kamachikusqanpi, chaymantataq Cristoqa chay kamachikuyta Taytanman qopunqa, wak ovejamanta kaq cristianokunataq Diospa wawan kapunqaku.
¿Imayna runan kasunchis ‘ santo espirituq pusasqanman hina kawsaspa ’?
Sichus ‘ santo espirituq pusasqanman hina kawsashanchis ’ chayqa, hukkunan reparanqaku thakpi kawsasqanchista.
Manan ‘ hukkuna hukkunawan phiñachinakusunchu ’.
Aswanpas kallpachakusunmi ‘ llapa runawan sumaqta kawsananchispaq ’.
Qatiykachasqaña kaspapas kusisqan kanchis
22 - 24. a) ¿Imaraykun kusisqa kanku chanin kaymanta qatiykachasqa kaqkuna?
b) ¿Imamantan yachasun qatimuq iskay estudiokunapi?
“Kusisamiyoqmi chaninkaqta ruwasqamanta qatiykachasqakunaqa, paykunapaqmi hanaq pacha qhapaqsuyuqa. ”
Chayta nisqan qhepamanmi Jesusqa nillarantaq: “Kusisamiyoqmi kankichis, ñoqarayku k’amisuqtiykichispas qatiykachasuqtiykichispas, hinallataq tukuy mana allinkunata llullakuspa qankunamanta rimaqtinkupas.
Kusikuychis q’ochukuychis, hanaq pachapi premioykichisqa hatunmi, chay hinatapunin qankunamanta ñawpaq profetakunatapas qatiykacharqanku ”, nispa.
Cristianokunaqa yachanchismi ñawpaq tiempopi profetakunata hina ‘ chaninkaqta ruwasqanchismanta ’ runakuna k’amiwananchista yanqamanta huchachawananchista, qatiykachawananchistapas.
Ichaqa sichus sasachaykunata aguantasun chayqa, Jehová Diostan kusichisun hatunchasun, chhaynapin kusisqa kasun.
Cristianokunaqa anchatan kusikunchis Jehová Diosta kay tiempopi servisqanchismanta hamuq tiempopi servinanchismantapas, chay kusikuyninchistaqa manan imapas pisiyachinqachu.
Diospa Reinonpi Cristowan kuska kamachimunankupaq akllasqa cristianokunaq kusikuynintapas manan pisiyachinmanchu nitaq wak ovejamanta kaq cristianokunaqtapas, paykunaqa Reinoq kamachisqanmi kay Hallp’api wiñaypaq tiyanqaku.
Chay sumaq bendicionkunan rikuchin Jehová Dios allinpaq qhawariwasqanchista ñoqanchiswan sumaq sonqo kasqantapas.
Astawanraqmi Orqo Patapi Jesuspa discursonmantaqa yachasunman.
Qatimuq iskay estudiokunapin chay ancha allin yachachikuyninkunamanta astawan qhawarisunchis.
Ñawpaqta qhawarisunchis imaynata Jesuspa yachachisqanman hina kawsasunman chayta.
¿Imaynatan kutichiwaq?
• ¿Imaraykun ‘ huch’uyyaykukuspa Diosta maskhaqkuna ’ kusisqa kanku?
• ¿Imaraykun ‘ llamp’u sonqoyoqkuna ’ kusisqa kanku?
• ¿Imaraykun cristianokuna kusisqa kanku qatiykachasqaña kashaspapas?
• Orqo Patapi Jesuspa yachachisqanmanta, ¿mayqen kusikuymi astawan sonqoykiman chayan?
[7 paginapi dibujo]
Orqo Patapi Jesuspa yachachisqanqa ancha valorniyoqmi, kay tiempopipas anchatan yanapawanchis
[8 paginapi foto]
Khuyapayakuq kasqanchistaqa astawan rikuchinchis runakunaman Bibliamanta yachachispa
Jesuspa yachachikuyninkunaman hina kawsasun
“Diospa kachamusqanqa Diospa siminkunatan riman. ”
1, 2.
¿Iman qorimantapas aswan valorniyoq? ¿Imaraykun nisunman Jesusqa “Diospa siminkunatan ” Orqo Patapi yachachiran nispa?
ASKHA qorita tariwaq chayri, ¿imaniwaqtaq?
¡Hatuntaraqchá qhawariwaq kusikuymanta!
Ichaqa chay qorimantapas aswan valorniyoqqa Orqo Patapi Jesuspa yachachikuyninkunan.
Chay yachachikuykunaqa ancha valorniyoq Jehová Diosmanta hamusqanraykun.
Jesusmantan Biblia nin: “Diospa kachamusqanqa Diospa siminkunatan riman ”, nispa.
Orqo Patapi Jesús discursonta qospa manaña media horapaschu rimaran chaypas, iskay chunka hukniyoq kutitan hebreo rimaypi qelqasqa pusaq Librokunapi yachachikuykunamanta rimaran.
Arí, Jesusqa ‘ Diospa siminkunatan rimaran ’.
Kunan qhawarisunchis imaynatan Orqo Patapi Jesuspa ancha allin yachachikuyninkunaman hina kawsasunman chayta.
“Wawqeykiwanraq ñawpaqtaqa allipunamuy ”
Phiñasqalla kay mana allinpi tukusqanmanta rimaspa, ¿imatan Jesús qatikuqninkunaman yuyaycharan?
Q’ochukuywan, sumaq kawsaywanqa santo espirituq iskay rurunkunan.
Chay espiritun cristianokunapiqa kashan, chaymi kusisqa kanchis hukkunawanpas sumaqta kawsanchis.
Qatikuqninkuna chhayna kawsanankutan Jesusqa munaran, chayraykun paykunata niran unaypaq phiñasqalla kayqa mana allinpi tukusqanta (leeychis Mateo 5: 21, 22).
Kaytan yuyaycharan: “Chay hinaqa ofrendaykita Diospa altarninman apaspa, chaypi wawqeykiq qan contra imapas kasqanta yuyarispaykiqa, altar qayllaman ofrendaykita saqeykuy, hinaspa kutiriy, wawqeykiwanraq ñawpaqtaqa allipunamuy, kutimuspaykitaq ofrendaykita hayway ”, nispa.
4, 5. a) ¿Ima ofrendamantan Jesús rimasharan Mateo 5: 23, 24?
b) ¿Imaraykun phiñasqa iñiqmasinchiswan allipunakapunanchis?
Ofrendamanta Jesús rimaspaqa yupaychana wasipi ima ofrendatapas Diosman haywaymantan rimasharan, chayqa sacrificiopi animalkunata haywaypaschá karan.
Jehová Diosta yupaychaspanku Israel runakunaq ofrenda haywasqankuqa ancha importanten karan.
Ichaqa Jesuspa nisqanman hina, manaraq Diosman ofrendanchista haywashaspa contranchispi phiñasqa kashaq iñiqmasinchiswan allipunakapuymi aswan importanteqa.
¿Imatan yachanchis Jesuspa yuyaychasqanmanta?
Hukkunata sumaqta trataspallan Jehová Dioswanqa allinpi kasun.
Ñawpaq tiempopi Diosman ofrenda haywasqankuqa mana imapaqpas serviranchu runamasinkuta mana allinta trataqtinkuqa (leeychis Miqueas 6: 6 - 8).
K’umuykukuqmi kananchis
6, 7.
¿Imaraykun k’umuykukuq kananchis sintisqa iñiqmasinchiswan allipunakapunapaq?
Contranchispi phiñakuq iñiqmasinchiswan allipunakapunanchispaqqa k’umuykukuqmi kananchis.
K’umuykukuq runaqa manan iñiqmasinwan ch’aqwanchu yuyaykusqanta valechinanpaq.
Ch’aqwaspaqa ñawpaq tiempopi Corinto llaqtamanta wakin cristianokuna hinan mana allinpi tarikusunman, paykunatan apóstol Pablo yuyaycharan: “Qankunapura quejanakusqaykichisqa sinchi p’enqaymi.
Aswan allinmi mana chanin - kayta muchukuyqa, aswan allinmi qechupakuqkunaman qopuypas ”, nispa.
Jesusqa manan niranchu sintisqa iñiqmasinchiswan rimaq rispa payta huchachananchista, aswanpas thakpi kawsananchispaq allipunakuy yuyaywan rimananchistan.
Imatachus piensasqanchistaqa sonqomantan rimananchis manataqmi qonqananchischu chay iñiqmasinchispa sonqon k’irisqa kashasqanta.
Sichus pantaranchis chayqa, huch’uyyaykukuspan pampachayninta mañakunanchis.
“Paña ñawiykichus huchaman urmachisunkiman chayqa ”
Pisillapi willay Mateo 5: 29, 30 textopi Jesuspa rimasqanta.
Orqo Patapi yachachishaspan Jesusqa allin consejokunata qoran ch’uya kawsaymanta.
Payqa yacharanmi cuerponchispa miembronkuna huchaman urmachiwananchista.
Chayraykun niran: “Paña ñawiykichus huchaman urmachisunkiman chayqa, horqokuspa wikch’uy, aswan allinmi qanpaq huknin ñawiykiq chinkanan, llapan cuerpoykiq infiernoman [“ Gehenaman ”, NM] wikch’uykusqa kananmantaqa.
Paña makiykitaqchus huchaman urmachisunkiman chayqa, kuchurqospa wikch’uy, aswan allinmi qanpaq kanman huknin makiykita wit’upunayki, llapan cuerpoykiq infiernoman wikch’uykusqa kananmantaqa ”, nispa.
¿Imaynapin makinchispas ñawinchispas urmachiwasunman?
Ñawimanta Jesús rimaspaqa rikusqanchispi tukuy yuyayninchista churaymantan rimasharan, makimanta rimaspataq imatapas makinchiswan ruwasqanchismanta rimasharan.
Mana cuidakuqtinchisqa ñawinchispas makinchispas ‘ huchamanmi urmachiwasunman ’, chhaynapin manaña ‘ Diospa munayninta ruwaspachu kawsasunman ’ (Gén.
5: 22; 6: 9). Chayrayku, sichus sonqonchis huchaman tanqawashasunman chayqa, usqhayllan chaykunata sonqonchismanta wikch’unanchis, huk ñawinchistapas horqokusunman otaq huk makinchistapas wit’ukusunman hinata.
10, 11.
¿Iman yanapawasun qhelli hucha ruwayman ama urmananchispaq?
¿Imatan ruwasunman ñawinchiswan qhelli ruwaykunata ama qhawanapaq?
Tukuy sonqonwan Jehová Diosta serviq Jobmi niran: “Ñoqa kikiymi allintapuni yuyaykurqani soltera sipaskunatapas mana munapayanaypaq [qhawapayanaypaq] ”, nispa (Job 31: 1).
Jobqa casado runan karan, payqa allintan yuyaykuran Diospa kamachikuyninkunata kasukuspa ch’uyata kawsananpaq.
Ñoqanchispas casadoña solteroña kanchis chaypas, chay hinatan yuyaykunanchis.
Qhelli huchaman mana urmananchispaqqa santo espirituq yanapaynintan necesitanchis, chhaynapi cuerponchiswan ama atipachikunanchispaq.
Chayraykun tapukunanchis: ¿Waqllichishanichu sonqoyta qhelli ruwaykunata librokunapi, Internetpi, televisionpi qhawaspa?
Santiagoq nisqanta yuyarisun, paymi niran: ‘ Pipas kikinpa millay munayninwan aysachikuspan sonqontaqa suwachikun, chaymi wateqasqa - kayqa.
Chay millay munaymi saphichakuspa huchata paqarichin, huchataq wiñaspa wañuyta paqarichin ’, nispa.
Chhaynaqa, sichus Diosta serviq cristiano sonqonpi munapakuspa qhawashallanman huk warmita otaq qharita chayqa, usqhayllan chay munapayayta sonqonmanta wikch’unan, ñawintapas horqokuspa wikch’unman hinata (leeychis Mateo 5: 27, 28).
Pabloq nisqanman hina, ¿imatan ruwananchis cuerponchispa munapayayninkunawan ama atipachikunanchispaq?
Makinchispas urmachiwasunmanmi qhelli ruwayman.
Chayraykun decidikunanchis ch’uya kawsaymanta Diospa kamachikuyninkunata kasukunanchispaq, chaypaqmi apóstol Pabloq nisqan yanapawasun: “Chay hinaqa, qankuna kay pachapi lliw millay ruwaykunamanta t’aqakuychis [“ cuerpoykichispa miembronkunata wañuchiychis ”, NM], ama qhelli huchapi puriychischu, ama millay map’ata ruwaychischu, ama cuerpoykichispa munasqanta ruwaychischu, ama mana allinta yuyaykuychischu, ama munapayaychischu, munapayayqa ídolo yupaychay hinan ”.
Chaypi nisqan hina, anchatan kallpachakunanchis cuerponchispa munapayayninkunaman ama urmananchispaq, chay millay munapayaykunataqa wañuchinanchismi.
13, 14.
¿Imaraykun ayqekunanchis qhelli hucha ruwaymanta chaykunapi piensaymantapas?
Askha runakunan mana wañunankurayku chakinkuta otaq makinkuta wit’uchikuranku.
Sichus qhelli huchata ruwasunman otaq yuyaykullasunmanpas chaykunapi chayqa, manañan Diospa allin qhawarisqanchu kasunman, chayraykun chaykunamantaqa ayqekunanchis, rikch’anachiypi nisqan hina, ñawinchistapas horqokusunman otaq makinchistapas wit’ukusunman hinata.
Yuyayninchispi, cuerponchispi, Dios serviyninchispipas ch’uya kaspallan Gehenamantaqa ayqesun otaq wiñaypaq wañuymanta.
Runakunaqa huchayoq kasqanchisraykun anchata kallpachakunanchis ch’uyata kawsananchispaq.
Apóstol Pablon niran: “Cuerpoyta [n] maqani, hinaspa kasuchikuni, paqtan hukkunata yachachiq kashaspa ñoqa kikiy wikch’usqa kayman ”, nispa.
Chhaynaqa, kallpachakusun ch’uya kawsaymanta Jesuspa yuyaychasqankunata kasukunanchispaq.
Amapuni hayk’aqpas mana allinta ruwaspaqa Jesuspa sacrificionta pisichasunchu.
“Runa - masiykichisman qoykuychis ”
15, 16. a) ¿Imaynatan Jesús qoykukuq kasqanta rikuchiran?
b) ¿Imatan yachanchis Lucas 6: 38 textopi Jesuspa rimasqanmanta?
Jesusqa rimasqanwan, ruwasqanwan iman yachachiwaranchis qoykukuq kananchispaq.
Payqa huchasapa runakunaq allinninpaqmi kay Hallp’aman hamuran (leeychis 2 Corintios 8: 9).
Hanaq pachapi sumaq kawsayninta saqemuspan runa hina nacenanpaq hamuran hinaspa runakunarayku wañunanpaq. Chayraykun wakin cristianokunaqa Cristowan kuska Diospa Reinonpi kamachimunqaku.
Jesusqa kallpachawaranchispunin qoykukuq kananchispaq, paymi niran:
“Runa - masiykichisman qoykuychis, ahinapin Diosqa qosunkichis.
Payqa qosunkichis allin tupusqata, ñit’isqata, chhaphchisqata, unkhuyniykichispi llimp’arishaqta.
Kikin tupusqaykichis tupuwanmi Diosqa tupusunkichis. ”
Ñawpaq tiempopi runakunaq p’achanqa yaqa pampakaman karan, chaymi runakunaqa cinturankumanta chumpiyukuspa hawa p’achankuta doblaqku chaypi comerciantekuna imachus rantikusqankuta hunt’achinanpaq, chaymanta rimaspan Jesusqa niran, Diosqa “unkhuyniykichispi llimp’arishaqta ” qosunkichis, nispa.
Chaypi Jesuspa nisqanman hina, sichus qoykukuqpuni kasun chayqa, ñoqanchispas ‘ allin tupusqatan ’ otaq medisqatan chaskisun yaqapaschá necesitasqanchis ratopi (Ecl.
11: 2).
¿Imaynatan Jehová Dios qoykukuq kasqanta rikuchiran? ¿Ima ruwaymi kusichiwasun?
Jehová Diosqa munakunmi yanapantaqmi kusikuywan qoqkunataqa.
Paypunin qoykukuq kasqanta rikuchiran kay pachaman sapan Churinta kachamuspa, chhaynapi “pipas paypi [Jesuspi] iñiqqa ama wañunanpaq, aswanpas wiñay kawsayniyoq kananpaq ”.
Sapanka imaynatachus sonqonpi yuyaykusqanman hina qochun, ama llakisqachu, amataq kamachisqa hinapaschu.
Diosqa kusisqa qoqtan munakun ’, nispa.
Arí, sichus Diosta yupaychaspa tukuy sonqomanta qosun tiemponchista, kallpanchista, kaqninchiskunatapas chayqa, kusisqan kasun Jehová Diospas askhanpin kutichipuwasun (leeychis Proverbios 19: 17; Lucas 16: 9).
‘ Ama willakunaykipaq cornetata tocaychu ’
¿Imata ruwaqtinchismi ‘ hanaq pachapi kaq Yayanchis mana premiota ’ qowasunmanchu?
“Ama runakunaq rikunallanpaqchu allintaqa ruwaychis, mana chayqa hanaq pachapi kaq Yayaykichisqa manan premiota qosunkichischu. ”
Allin ruwaykunamanta Jesús rimaspaqa Diospa munayninman hina kawsaymantan rimasharan.
Chay nisqanwanqa manan nisharanchu allin ruwaykunata mana hayk’aqpas runakunaq ñawpaqenpi ruwananchista, paymi qatikuqninkunata niran: “K’anchayniykichis runakunaq ñawpaqenpi k’anchachun ”, nispa.
Ichaqa sichus allin ruwaykunata ruwasun ‘ runakunaq rikunallanpaq ’ otaq admirasqan kanapaq imaynan tusuqkunapas ruwanku hinata chayqa, manan hanaq pachapi kaq Yayanchismanta “premiota ” chaskisunchu.
Chayta ruwaspaqa manan hayk’aqpas Dioswan allinpichu kasunman nitaq hamuq tiempopi bendicionkunatapas chaskisunchu.
19, 20. a) ¿Imatan Jesús nisharan ‘ mana imayoqta yanapashaspaykiqa, ama [...] cornetata tocaychu ’ nisqanwan?
b) ¿Imaynapin paña makinchispa ruwasqanta mana lloq’e makinchis yachananchu?
Tukuy sonqomanta qospaqa Jesuspa nisqanman hinan ruwasunchis: ‘ Mana imayoqta yanapashaspaykiqa, ama willakunaykipaq cornetata tocaychu, imaynan iskay uyakuna sinagogakunapi, callekunapipas ruwanku hinata, runakunaq allin nisqan kanankupaq; cheqaqta niykichis premioyoqñan kanku ’.
Jesuspas qatikuqninkunapas huñurankun qolqeta wakchakunata yanapanankupaq.
Manan pipas chay donacionkunata qonanpaqqa cornetata tocaqchu, cornetamanta rimaspaqa rikch’anachishallaranmi chaywanmi rikuchisharan allinkuna ruwasqamanta hukkunaman willakuy mana allin kasqanta imaynan fariseokunapas ruwaranku hinata.
Chay runakunaqa ‘ sinagogakunapi, callekunapin ’ willaqku wakchakunapaq qolqe churasqankumanta, chaymi Jesusqa paykunata niran iskay uyakuna nispa.
Chay runakunaqa ñan ‘ premionkuta ’ chaskirankuña. ¿Imaynapi?
Paykunaqa runakunaq hatunchasqanmi karanku, otaq sinagogapi ñawpaq asientokunapi judío umallikunawan kuska tiyaranku, chayllan premionkuqa karan.
Jehová Diosmantan ichaqa mana imatapas chaskinankuchu karan.
¿Imatan Jesuspa qatikuqninkuna ruwananku karan?
Jesusmi niran:
“Mana imayoqta yanapaqtiykiqa, ama paña makiykiq ruwasqanta lloq’e makiyki yachachunchu, mana imayoqta yanapasqayki pakallapi kananpaq; hinaspanmi pakallapi ruwasqaykita rikuq Yayayki sut’ipi premiapusunki. ”
¿Imatan Jesús nisharan paña makiykiq ruwasqanta lloq’e makiyki ama yachachunchu nispa?
Chaywanmi nisharan necesidadpi tarikuqkunata yanapasqanchismanta mana pimanpas willananchista ni familianchismanpas, imaynan lloq’e makipas mana yachanmanchu paña makiq ruwasqanta ladonpiña kashaspapas hina.
¿Ima pagotan chaskinki ‘ pakallapi ruwasqaykita rikuqmanta ’?
‘ Mana imayoqta yanapaspa ’ mana hatunchakusunchu chayqa, pakallapin ruwasqanchis kanqa.
‘ Hinaspan pakallapi ruwasqanchista rikuq Yayanchisqa ’ kutichipuwasun.
Diosqa hanaq pachapin kashan manan pipas paytaqa rikunmanchu, chayraykun runakunapaqqa “pakallapi ” kashan.
Pago chaskisqanchisqa kanqa: Dioswan allinpi kasqanchis, huchanchismanta pampachasqa kasqanchis, hamuq tiempopi wiñay kawsay chaskinanchis ima (Pro. 3: 32; Juan 17: 3; Efe. 1: 7).
¡Chayqa runakunaq hatunchasqan kaymantapas aswan allinmi!
Sonqonchispi waqaychanapaq yachachiykuna
22, 23.
¿Imaraykun Jesuspa yachachikuyninkunata sonqonchispi hap’inanchis?
Rikusqanchispas hina Orqo Patapi Jesuspa yachachikuyninkunaqa qori hina ancha valorniyoqmi.
Chay sumaq yachachikuyninkunaqa anchatan sonqonchista kusirichin kay sasa tiempokunapi.
Arí, chay yachachikuykunata sonqonchispi hap’ispa chayman hina kawsasun chayqa, kusisqan kasunchis.
Jesuspa yachachikuyninkunata uyarispa ‘ hunt’aq runaqa ’ askha bendicionkunatan chaskinqa (leeychis Mateo 7: 24, 25).
Chhaynaqa, Jesuspa consejonkunata sonqomanta kasukushallasun.
Qatimuq estudiopin astawan yachasunchis Orqo Patapi Jesuspa yachachisqanmanta.
¿Imaynatan kutichiwaq?
• ¿Imaraykun sintisqa iñiqmasinchiswan allipunakapunanchis?
• ¿Imatan ruwasunman ‘ paña ñawinchis ’ huchaman ama urmachiwananchispaq?
• ¿Imatan mana ruwananchischu pitapas yanapaspa?
[11 paginapi foto]
¡May allinmi sintisqa iñiqmasiwan allipunakapuyqa!
[12, 13 paginakunapi dibujokuna fotokunapiwan]
Jehová Diosqa kutichipunmi kusikuywan qoqkunamanqa
¿Jesuspa yachachisqanman hinachu mañakunki?
“Rimayta Jesús tukuqtintaq runakunaqa yachachikuyninmanta muspharqanku. ”
1, 2.
¿Imaraykun Jesuspa yachachisqanwan runakuna admirakuranku?
DIOSPA sapallan Churin Jesuspa yachachikuyninkunamanqa llapanchismi yuyayta churananchis chayman hinataq kawsananchis.
Manan pi runapas pay hinaqa yachachiranchu.
Chayraykuchá Orqo Patapi Jesús yachachiyta tukuqtin runakunaqa anchata muspharanku otaq admirakuranku (leeychis Mateo 7: 28, 29).
Diospa Churinqa manan kamachikuy simita yachachiq runakuna hinachu yachachiran, paykunaqa huchayoq runakunaq yachachisqanman hinallan rimaqku.
Jesusmi ichaqa ‘ Yayaq kamachisqanman hina rimaran ’ chaymi payqa ‘ atiywan ’ yachachiran.
Chhaynaqa astawan qhawarisun Orqo Patapi Jesuspa yachachikuyninkunamanta, kunanqa yachasun imaynata yanapawasunman Diosmanta mañakunanchispaq chayta.
Ama iskay uyakuna hinachu mañakusun
Mateo 6: 5 textopi Jesuspa nisqanta pisillapi willay.
Diosmanta mañakuspaqa paytan yupaychashanchis, chayraykun sapa kutilla mañakunanchis.
Chaypaqmi ichaqa yuyarinanchis mañakuymanta Orqo Patapi Jesuspa yachachisqanta.
Kaytan niran: “Diosmanta mañakushaspaykichisqa, aman iskay uyakuna hinachu kankichis, paykunaqa sinagogakunapipas, calle esquinakunapipas sayaykuspan mañakunku, runakunaq rikusqan kanankupaq.
Cheqaqtan niykichis, paykunaqa premioyoqñan kanku ”, nispa.
4 - 6. a) ¿Imaraykun fariseokuna ‘ sinagogakunapi, calle esquinakunapi sayaykuspa mañakuqku ’?
b) ¿Ima ‘ premiotan ’ chaskiranku chay iskay uya runakuna?
Jesuspa qatikuqninkunaqa manan fariseokuna hinachu mañakunanku karan. Chay iskay uya runakunaqa hukkunamanta aswan chaniyoqpaq qhawarikuspankun hukkunaq rikunallanpaq Dios yupaychaq tukuqku.
‘ Paykunaqa sinagogakunapi, calle esquinakunapipas sayaykuspan mañakuqku ’.
“Runakunaq rikusqan ” kanankupaqmi.
Chay tiempopi tukuy sonqowan Diosta yupaychaq judío runakunaqa askhanpi huñukuspan mañakuqku yupaychana wasipi ofrendata haywashasqanku horapi (tutamanta isqon horasta tardentataq kinsa horasta).
Jerusalenpi tiyaq runakunaqa askhan mañakunankupaq Dios yupaychana wasipi huñukuqku, wak llaqtamanta runakunataq llaqtankupi kaq sinagogakunapi sayaykuspa iskay kutita p’unchaypi mañakuqku (tupanachiy Lucas 18: 11, 13).
Ichaqa askha runakunan karupi tiyasqankurayku mana riyta atiqkuchu Dios yupaychana wasita otaq sinagogakunata, chaymi paykunaqa yupaychana wasipi ofrendata haywakushasqan horapi maypichus tarikusqankupi mañakuqku.
Wakin runakunan ichaqa tukuy sonqowan Diosta yupaychaqman tukuspa chay horapi ‘ calle esquinakunapi sayaykuspa mañakuqku ’ chayninta pasaq runakuna rikunankupaq.
Chaymantapas yanqatan ‘ Diosmanta unayta mañakuqku ’, chhaynapi runakunaq allin qhawarisqan kanankupaq.
Cristianokunaqa manan chay runakuna hinachu kananchis.
Jesusmi niran, chay iskay uyakunaqa “premioyoqñan kanku ”, nispa.
Paykunaqa runakunaq allin qhawarisqan kaytan munaranku chayllan premionkuqa karan, Jehová Diosqa manan mañakusqankuta uyarinmanchu.
Jesuspa qatikuqninkunaq mañakusqantan ichaqa uyarinman, qhepaman Jesuspa nisqan hina.
¿Imatan Jesús sut’inchasharan ‘ punkuykita wisq’aspa ’ mañakuy nisqanwan?
“Qan ichaqa, mañakunaykipaqqa wasiykiman haykuy, hinaspa punkuykita wisq’aykukuspa, mana rikuna Yayaykimanta mañakuy, hinan pakallapi ruwasqaykita rikuq Yayayki sut’ipi kutichipusunki. ”
Jesusqa ‘ punkuykita wisq’aspa ’ mañakuy nisqanwanqa manan hark’asharanchu huk runakunawan kuska otaq paykunaq rikusqan mañakunata.
Aswanpas hukkunaq allin qhawarisqan kanallapaq mañakuy mana allin kasqantan sut’inchasharan.
Chaytaqa manan qonqananchischu iñiqmasinchiskunawan huñukuspa paykunaq rantinpi Diosmanta mañakuspa.
Chaymanta Jesuspa nisqantapas kasukunanchismi.
Mateo 6: 7 textoq nisqanman hina, ¿imatan mana ruwananchischu mañakuspa?
“Mañakushaspaqa ama mana iñiqkuna hina thawtiychischu, paykunaqa warararasqankuwanmi Diospa uyarisqan kayta yuyanku. ”
Chaypi nisqan hina, mañakuspaqa manan thawtinanchischu otaq kaqllatachu kuti kutirispa rimananchis.
Ichaqa manan hark’asharanchu Diosta agradecekuspa otaq yanapayninta rogakuspa mañakuqtinchis kaq simikunallawan rimananchista.
Jesús kikinmi Getsemaní huertapi wañuchinankupaq hap’inanku tutapi askha kutita “kikin simikunallawan mañakurqan ”.
9, 10.
¿Imayna mañakuymi mana allinchu?
Ichaqa “mana iñiqkuna hina ” kaq simikunallawan kuti kutirispa mañakuymi mana allinchu kanman.
Paykunaqa umankupi hap’isqanku simikunallawanmi unayta ‘ thawtinku ’.
Chhaynatan ruwaranku ñawpaq tiempopi Baal Diosta yupaychaq runakuna, paykunaqa yanqatan tutamanta “chawpi p’unchaykama waqyakurqanku: – ¡Baal, kutichimuwayku! nispa ” (1 Rey. 18: 26).
Millonninpin kay tiempopi runakunapas kaq simikunallawan unayta warararaspa “Diospa uyarisqan kayta yuyanku ”.
Jesusmi ichaqa rikuchiran hawa sonqolla chhayna mañakuyta Jehová Dios mana chaskisqanta.
Jesusqa nillarantaqmi:
“Amayá qankunaqa paykuna hinachu kaychis. Yayaykichisqa manaraq mañakushaqtiykichismi yachanña imakunatachus necesitasqaykichista. ”
Religión umalliq judío runakunaqa askhan ‘ mana iñiq ’ runakuna hina mana tukurikuyta mañakuqku.
Diosta yupaychaspaqa sonqomantan mañakunchis payta agradecekunanchispaq, hatunchananchispaq, yanapayninta rogakunanchispaqpas.
Ichaqa manan allinchu kanman, necesitasqayta Dios ama qonqananpaq nispa kaq simikunallawan askha kutita mañakuyqa.
Yuyarinanchismi, Diosqa ‘ manaraq mañakushaqtinchismi yachanña imakunatachus necesitasqanchista ’.
¿Imatan yuyarinanku huñunakuypi mañakuqkuna?
Mañakuymanta Jesuspa yachachisqanqa yuyarichiwananchismi hawa sonqolla kaq simikunallawan mañakuyta mana allinpaq Dios qhawarisqanta.
Chaymantapas manan sinchi unaytachu mañakunan, mana chayqa uyariqkunan sayk’uspa ninkuman imay horastataq tukunqari nispa.
Chay mañakuyqa manan mosoq willakuykunata rimanapaqchu nitaq uyariqkunata yuyaychanapaqchu, chay ruwayqa manan Orqo Patapi Jesuspa yachachisqanman hinachu kanman.
Jesusmi yachachiwanchis mañakuyta
¿Imaraykun mañakunchis “sutiyki ch’uyanchasqa kachun ” nispa?
Diosmanta mañakuspa imakuna mana ruwanankumanta rimaspataq Jesusqa qatikuqninkunaman yachachiran imayna mañakunankuta (leeychis Mateo 6: 9 - 13).
Jesusqa yayayku mañakuyta yachachispaqa manan umankupi hap’ispa kuti kutirispa kaqllata mañakunankupaqchu yachachiran.
Aswanpas imakunamanta mañakunankutan yachachiran.
Khaynatan qallariran: “Yayayku hanaq pachapi kaq, sutiyki yupaychasqa [“ ch’uyanchasqa ”, NM] kachun ”, nispa, chaymi rikuchiwanchis mañakuyninchispi Diosta ñawpaqman churananchista.
Jehová Diostaqa “Yayayku ” ninchis Kamaqninchis kasqanrayku, payqa ‘ hanaq pachapin ’ kashan (Deu. 32: 6; 2 Cró. 6: 21; Hech. 17: 24, 28).
Chaymantapas “Yayayku ” simiqa yuyarichiwanchismi ñoqanchis hina iñiqmasinchiskunapas Jehová Dioswan allinpi kasqankuta.
Diospa sutinqa Edén huertapi pay contra hatarisqankumantapachan sarunchasqa pisichasqa karan, chayraykun “sutiyki ch’uyanchasqa kachun ” nispaqa mañakushanchis tukuy chaykunamanta sutinta ch’uyanchananpaq.
Arí, Jehová Diosqa sutinta ch’uyanchanqa kay Hallp’api tukuy mana allinkunata tukuchispa (Eze.
36: 23).
a) ¿Imaynatan hunt’akunqa “reinoyki hamuchun ” nispa mañakusqanchis?
b) ¿Iman sucedenqa Diospa munaynin kay Hallp’api ruwakuqtin?
Chay Reinoqa Diospa gobiernonmi.
7: 13, 14, 18; Isa. 9: 6, 7).
“Reinoyki hamuchun ” nispaqa mañakunchis Jehová Diospa ancha hatun kamachikuq kasqanman churapakuqkunata tukuchinanpaqmi. Pisi tiempollamantaña Diospa Reinon kay Hallp’ata kamachimuqtinqa sumaq paraisomanmi tukunqa chaypiqa chanin, thak, allin kawsaymi kanqa (Sal. 72: 1 - 15; Dan. 2: 44; 2 Ped.
3: 13). Diospa munayninqa ñan hanaq pachapi ruwakushanña.
Kunanqa kay Hallp’api munaynin ruwakunanpaqmi mañakushanchis.
Payqa yuyaykunñan enemigonkunata tukuchinanpaq imaynan ñawpaq tiempopipas ruwaran hinata (leeychis Salmo 83: 1, 2, 13 - 18).
¿Imaraykun ‘ sapa p’unchaypaq t’antaykuta qowayku ’ nispa mañakunchis?
“Sapa p’unchay t’antaykuta qowayku. ”
Chaytaqa mañakunchis ‘ sapa p’unchaypaq ’ necesitasqallanchista qowananchispaqmi.
Diospiqa confianchismi sapa p’unchay necesitasqanchista qowananchispaq, chaymi huk p’unchaypaq necesitasqallanchista mañakunchis mana astawanchu.
Chay mañakuymi yuyarichiwanchis ch’inneq aqo pampapi Jehová Dios Israel runakunaman kamachisqanta, Diosmi niran: “Chay p’unchayllapaq [maná mikhunata] pallanqaku ”, nispa (Éxo.
16: 4).
¿Imatan ruwananchis Jehová Dios pampachawananchispaq?
Chaymanta Jesuspa nisqanqa yuyarichiwanchismi ñoqanchispa ruwananchista, kaytan niran: “Huchaykutapas pampachawayku, imaynan ñoqaykupas contraykupi huchallikuqta pampachayku hinata ”, nispa.
‘ Contranchispi huchallikuqta pampachallaqtinchismi ’ Jehová Diosqa pampachawasun (leeychis Mateo 6: 14, 15).
Chayraykun tukuy sonqomanta pampachashanallanchis.
¿Imaraykun mañakunchis ‘ ama wateqayman urmanaykuta munaychu ’, ‘ mana allinkaqmantapas qespichiwayku ’ nispa?
“Amataq wateqaymanqa urmanaykuta munaychu, aswanpas mana allinkaqmanta qespichiwayku. ”
¿Ima ninanmi chay simikuna?
Yachasqanchis hina, Jehová Diosqa manan pitapas pruebamanqa churanchu huchallikunqachus icha manachus chayta yachananpaq (leeychis Santiago 1: 13).
Aswanpas Satanasmi pruebamanqa churawanchis.
Mayninpin ichaqa Biblia nin: Diosmi imatapas ruwan nispa, ichaqa manan Dioschu ruwan aswanpas qhawallanmi chaykuna sucedenanta (Rut 1: 20, 21; Ecl.
11: 5). Chayrayku ‘ ama wateqaymanqa urmanaykuta munaychu ’ nispaqa mañakushanchis pruebakunapi tarikuqtinchis ama urmananchispaq yanapawananchista.
“Mana allinkaqmanta qespichiwayku ” nispataq mañakunchis Satanás ama urmachiwananchispaq.
Diosqa manan hinallatachu qhawarpariwasun, ‘ maykamachus pruebata muchuyta atisunman chaykamallan Diosqa probasqa ’ kananchista qhawanqa (leeychis 1 Corintios 10: 13).
Mañakushallasun, maskhashallasun, waqyakushallasun
17, 18.
¿Imatan Jesús nisharan “mañakuychis ”,“ maskhaychis ”, “waqyakuychis ” nisqanwan?
Apóstol Pablon iñiqmasinkunata niran: “Diosmantaqa mañakushallaychispuni ”, nispa.
Jesusmi nillarantaq: “Diosmanta mañakuychis qosunkichismi, maskhaychis tarinkichismi, waqyakuychis kicharimusunkichismi.
Pipas Diosmanta mañakuqqa chaskinmi, maskhaqpas tarinmi, waqyakuqtapas kicharimunqan ”, nispa.
Imatapas Diospa munayninman hina mañakushallayqa allinmi.
Apóstol Juanmi niran: “Ñoqanchisqa Diosman asuykuspan allintapuni yachanchis, munayninman hina imatapas Diosmanta mañakuqtinchisqa pay uyariwananchista ”, nispa.
Jesusqa “mañakuychis ”,“ maskhaychis ” nisqanwanmi yachachiwasharanchis sapa kutilla tukuy sonqomanta mañakushanallanchispaq.
Diospa Reinonpi bendicionkunata chaskinanchispaqpas ‘ waqyakushanallanchismi ’.
Ichaqa ¿kutichimunmanchu Dios mañakusqanchisman?
Arí, payta tukuy sonqowan kasukuqtinchisqa kutichimunqan, Criston niran: “Mañakuqqa chaskinmi, maskhaqpas tarinmi, waqyakuqtapas kicharimunqan ”, nispa.
Askha iñiqmasinchiskunan willakunku Jehová Dios mañakusqankuman kutichimusqanta, chaypin yachanchis ‘ mañakusqanchista uyarisqanta ’ (Sal.
65: 2).
19, 20.
Mateo 7: 9 - 11 textoq nisqanman hina, ¿imaynapin munakuq taytaman Jehová Dios rikch’akun?
Jesusqa Diostan rikch’anachiran wawankunata munakuspa allin kaqkunata qoq taytawan.
Jesuspa kay rimasqanta uyarishawaqpas hina yuyaykuy: “¿Mayqenniykichistaq wawaykichis t’antata mañakushaqtin rumita qowaqchis?
Challwata mañakushaqtinpas, ¿mach’aqwayta qowaqchis?
Qankunapas mana allin millay runa kashaspa, allin kaqkunata wawaykichiskunaman qoyta yachankichismi, chaymantapas astawanraqmi hanaq pachapi kaq Yayaykichisqa allin kaqkunata mañakuqtiykichis qosunkichis ”.
Taytakunaqa “mana allin ” runaña kanku huchayoq kasqankurayku chaypas, munakunkun wawankutaqa.
Allin taytaqa manan wawanta engañanmanchu aswanpas ‘ allin kaqkunatan ’ qoyta munanqa.
Chay tayta hinan munakuq Jehová Yayanchispas ‘ allin kaqkunata ’ qowanchis, huk regalo qowasqanchisqa santo espiritun.
Chay espirituq yanapayninwanmi servinchis ‘ tukuy allin kaqkuna, tukuy chanin kaqkuna ’ qowaqninchis Diosta.
Kasukushallasun Jesuspa yachachikuyninkunata
21, 22. a) ¿Imaraykun Orqo Patapi Jesuspa yachachikuyninkuna anchata admirakunapaq?
b) ¿Imaninkin Jesuspa yachachikuyninkunamanta?
Orqo Patapi Jesuspa discursonqa ancha valorniyoqmi allinninchispaqtaqmi.
Diospa munayninman hina kawsananchispaq entiendey atiyllata yachachisqanqa admirakunapaqmi.
Kinsantin estudiopi yachasqanchis hina, Jesuspa yachachikuyninkunaman hina kawsasun chayqa ancha allinninchispaqmi kanqa.
Chay yachachikuyninkunaqa yanapawanchismi allinta kawsananchispaq hamuq tiempopaqpas sumaq suyakuytan qowanchis.
Kay kinsantin estudiopiqa wakillantan Orqo Patapi Jesuspa qori hina ancha valorniyoq yachachikuyninkunamanta qhawarunchis.
Chaychá Jesusta uyariq “runakunaqa yachachikuyninmanta ” anchata admirakuranku.
Chhaynatachá ñoqanchispas sientekusun sichus allin yachachiq Jesuspa yachachikuyninkunata sonqonchispi, yuyayninchispi hap’isun chayqa.
¿Imaynatan kutichiwaq?
• ¿Imaniranmi Jesús iskay uya runakunaq mañakusqanmanta?
• ¿Imaraykun mana kaq simikunallawanchu kuti kutirispa mañakunanchis?
• Yayayku mañakuypi nisqanman hina, ¿imakunamantan mañakunanchis?
• ¿Imatan Jesús nisharan “mañakuychis ”,“ maskhaychis ”, “waqyakuychis ” nisqanwan?
[15 paginapi dibujo]
Jesusqa huchacharanmi runakunaq qhawarinallanpaq mañakuq iskay uya runakunataqa
[17 paginapi foto]
¿Yachankichu imarayku mañakunanchis sapa p’unchay t’antaykuta qowayku nispa?
‘ Corderowan kuskan purinku ’
‘ Paykunan Corderowan kuska purinku maytaña riqtinpas. ’
¿Imaynatan Jesuspa cheqaq qatikuqninkuna rikuchiranku payta qatikushanallankupaq decidisqa kasqankuta?
ÑAN iskay wata kuskanña pasarun Jesús predicayta qallarisqanmantapacha.
“Capernaúm llaqtapi ” Jesuspa yachachisqanta uyarispankun askha qatikuqninkuna phiñakuranku chaymi“ qhepaman kutipurqanku, manañataq paywan purirqankuñachu ”.
Chayraykun “Jesusqa chunka iskayniyoq yachachisqankunata nirqan: – ¿Qankunapas kutipuytachu munankichis? nispa.
Chaymi ñoqaykuqa iñiyku hinaspan yachayku qanqa Diospa Ch’uya Churin kasqaykita ”, nispa.
Jesuspa cheqaq qatikuqninkunaqa manan saqerpariyta munarankuchu.
Qhepaman santo espirituwan hawisqa kaspankupas qatikushallarankun.
a) ¿Pin “allin yuyayniyoq hunt’aq kamachi ”, ‘ allin yuyayniyoq hunt’aq mayordomopas ’?
b) ¿Imaraykun chay kamachi allin qhawarisqa?
¿Imanisunmantaq kay tiempopi hanaq pachapaq akllasqa cristianokunamantari?
Runakunaq mana rikusqallan ’ kutimuñanpaqña kashaqtin kay tiempopas p’uchukapunanpaqña kashaqtin ’ imakuna kananmanta willaspan Jesusqa kay Hallp’api llapa hawisqa qatikuqninkunata suticharan: “Allin yuyayniyoq hunt’aq kamachi ”, ‘ allin yuyayniyoq hunt’aq mayordomo ’, nispa.
Kay cristianokunaqa llapallankun ‘ Corderowan kuska purinku maytaña riqtinpas ’, chayraykun allin qhawarisqa kanku (leeychis Apocalipsis 14: 4, 5).
Paykunaqa manan ‘ Hatun Babiloniaq ’ otaq pachantinpi pantasqa religionkunaq yachachikuyninkunawan ruwayninkunawanpas qhellichakurankuchu.
Mana ‘ llullakuspan ’ cheqaqta Bibliamanta yachachinku, Satanaspa kamachisqan pachawanpas mana chhaqrukusqankuraykun ‘ mana ima huchayoq kanku ’.
Hamuq tiempopitaq kay pachapiraq kashaq hawisqa cristianokunaqa hanaq pachakama Cristota qatikunqaku.
¿Imaraykun allin yuyayniyoq hunt’aq kamachipi confiananchis?
Jesusqa ‘ allin yuyayniyoq hunt’aq kamachitan [...] churaran tiempollanpi kamachinkunaman mikhunata qonanpaq ’, chay kamachikunaqa sapanka hawisqa cristianokunan kanku.
Chaymantapas ‘ tukuy kaqninkunata qhawananpaqwanmi ’ churaran.
Chay kaqninkuna ukhupin tarikun ‘ wak ovejamanta ’ kaq ancha askha runakuna.
Chayrayku, ¿manachu sapanka hawisqa cristianokuna, ‘ wak ovejamanta ’ kaqkunapas confiananku Jesuspa churasqan kamachipi?
Paykunapi confiananchispaqqa askha razonkunan kashan, astawanqa Jehová Dios kay kamachipi confiasqanrayku, Jesuspas tukuy confianzanta paykunapi churasqanrayku.
Qhawarisunchis imaynata Jehová Diospas Jesuspas rikuchinku allin yuyayniyoq hunt’aq kamachipi confiasqankuta.
Jehová Diosqa confianmi hunt’aq kamachipi
¿Imaraykun allin yuyayniyoq hunt’aq kamachiq yachachisqanpi confiasunman?
¿Imaraykun allin yuyayniyoq hunt’aq kamachi tiempollanpi allin espiritual mikhunata qowanchis?
Jehová Diosmi nin: “Qantan qhawashayki.
Ñoqan yachachisqayki, ñoqan yuyaychasqayki, ñoqan maynin purinayki ñanta yachachisqayki ”, nispa (Sal. 32: 8).
Rikusqanchis hina Diosmi hunt’aq kamachitaqa pusarishan.
Chayraykun anchata confiasunman Bibliaq nisqanta entiendechiwasqanchispi yachachisqanman hina pusariwasqanchispipas.
¿Imaraykun nisunman Jehová Diosmi kamachinta santo espiritunwan yanapashan nispa?
Chaymantapas Jehová Diosqa santo espiritunwanmi hunt’aq kamachinta yanapan.
Chay espiritutaqa manan rikuyta atisunmanchu, ichaqa rikusunmanmi runakunata imayna yanapasqanta.
Kay kamachiqa allintan hunt’ashan kamachikuy chaskisqanta Jehová Diosmanta, Churinmanta, Reinonmantawan willakuykunata mast’arispa.
Jehová Diospa testigonkunaqa iskay pachak kinsa chunka soqtayoq nacionkunapin, islakunapi ima predicashanku.
Arí, pachantinpin predicakushan, chaypin sut’ita rikunchis Jehová Dios kamachinta santo espiritunwan yanapasqanta (leeychis Hechos 1: 8).
Kay kamachiqa ancha importante ruwaykunatan decidinan pachantinpi Diosta serviqkunaman tiempollanpi espiritual mikhunata qonanpaq.
Paykunaqa imatapas decidispa otaq ruwaspapas santo espirituq rurun munakuyta, llamp’u sonqo - kayta huk sumaq rurukunatawanmi rikuchinku.
6, 7.
¿Maykaman Jehová Dios allin yuyayniyoq hunt’aq kamachipi confian?
Maykamachus Jehová Dios hunt’aq kamachipi confiasqanta entiendenapaq qhawarisun imatas chay cristianokunaman prometeran chayta.
Apóstol Pablon qelqaran: “Trompetaqa waqanqan, hinaqtinmi wañusqakunaqa mana ismuqña kausarichinpusqa kanqaku, ñoqanchistaq huj niraqman tukuchisqa kasunchis.
Kay ismuqqa mana ismuqwanmi p’achallisqapuni kanan, kay wañuqpas mana wañuqwantaqmi p’achallisqapuni kanan ”, nispa.
Kay cristianokunaqa Diosta hunt’aq sonqowan servispa ismupuq aycha cuerponkupi wañupuspan espíritu cuerpopi kawsarichisqa kanku.
Paykunaqa manan wiñay kawsayllatachu chaskinku aswanpas ‘ mana wañuq ’ mana hayk’aq tukukuq kawsaytan.
Chaymantapas ‘ mana ismuq ’ mana gastakuq cuerpotan chaskinku, yaqachus hina paykunaqa manaña necesitankuchu Diospa fuerzanta otaq kallpanta kawsanankupaq.
Apocalipsis 4: 4 textoq nisqanman hina, kay cristianokunan kamachikuy tiyanakunapi tiyashanku qori coronayoqkama, chaymi rikuchin qhepa tiempoman rey kanankuta.
Ichaqa manan chayllachu.
Apocalipsis 19: 7, 8 nin: “Corderoq casarakuyninmi chayamunña, novianpas wakichikamunñan, noviamanqa ch’uya k’ancharishaq sumaq lino p’achan qosqa karqan p’achakunanpaq [...]. Chay sumaq linoqa Diospaq ch’uya kawsaqkunaq chanin ruwasqankunan ”, nispa.
Jehová Diosqa hawisqa cristianokunatan akllaran Churinpa novian kananpaq.
Rikusqanchis hina paykunataqa Diosmi mana hayk’aq wañuq, mana ismuq cuerpopi kawsarichinqa, chaymantapas paykunan rey kanqaku Corderoq novian ima, chayqa ¡Diospa ancha hatun regalonmi paykunapaq!
Chaykunan sut’ita rikuchin hawisqa cristianokunapi Dios anchata confiasqanta, ‘ paykunaqa Corderowan kuskan purinku maytaña riqtinpas ’.
Jesusqa confianmi hunt’aq kamachipi
¿Imaynapin yachanchis Jesús hawisqa qatikuqninkunapi confiasqanta?
¿Imaynapin yachasunman hawisqa qatikuqninkunapi Jesús anchata confiasqanta?
Chaymanta qhawarisunchis.
Wañuchinankupaq hap’inanku tutapin chunka hukniyoq apostolninkunata Jesús niran: “Qankunaqa wateqasqa kasqaykunapin ñoqallawanpuni kasharqankichis ”, nispa.
Chaymantataq paykunaman prometeran: ‘ Ñoqan kamachikuqta churaykichis, imaynan Yayaypas ñoqata churawarqan hinata.
Kaypi yuyaykusun: sichus Jesús mana kay qatikuqninkunapi confianmanchu chayqa, ¿akllanmanchu karan paywan kuska kamachikuq kanankupaq?
¿Imakunan kashan Jesuspa ‘ tukuy kaqninkuna ’ ukhupi?
Chaymantapas Jesusqa allin yuyayniyoq hunt’aq kamachitan churaran “tukuy kaqninkunata qhawananpaq ”, chayqa Reinonmanta willakuykuna mast’arikunanpaq ruwaykunan, tukuy kaqkuna ima.
Kay pachapi Jesuspa kaqninkunaqa kaykunan: Estados Unidospi Jehová Diospa testigonkunaq principal oficinan, huk suyukunapi Betel wasikuna, hatun huñunakuyta ruwanapaq wasikuna, pachantinpi Testigokunaq huñunakunanku wasikuna, Reinomanta predicay, runakunata Jesusta qatikunankupaq yachachiypas.
¿Pipas ancha valorniyoq kaqninkunata saqenmanchu mana confiasqan runapi?
¿Imapin rikukullantaq Jesucristo hawisqa qatikuqninkuna yanapasqanta?
Jesusqa hanaq pachaman ripunanña kashaqtinmi hunt’aq qatikuqninkunaman rikhurispa niran: “Ñoqaqa qankunawanmi sapa p’unchay kashani kay pachaq p’uchukanankama ”, nispa.
¿Hunt’aranchu Jesús chay nisqanta?
Hunt’aranmi, 1993 watamantapachan pachantinpi iñiq t’aqakuna otaq congregacionkuna yapakuran qanchis chunka waranqamanta pachak waranqa masmanraq.
¿Jesuspa qatikuqninkunari hayk’amantaq yapakuranku?
Chay watakunallapitaqmi yaqa 4.500.000 runakuna bautizakuranku, sapa p’unchaymi pusaq pachak masraq bautizakuranku.
Chhaynaniraq yapakusqanmi sut’ita rikuchin Jesucristo hawisqa qatikuqninkunawan huñunakuykunapi kashasqanta, predicacionpipas yanapashasqanta.
Kamachiqa hunt’aq allin yuyayniyoqmi
11, 12.
¿Imaynatan kamachi rikuchiran hunt’aq, allin yuyayniyoq kasqanta?
Jehová Diospas Jesucristopas anchatataq hunt’aq kamachipi confianku chayqa, ¿manachu ñoqanchispas paykuna hina confiananchis?
Kay kamachiqa allintan hunt’aran imakunachus ruwananta.
Huktaq lliw huñunakuyninchiskuna, chaykunan anchata iñiyninchista kallpachan.
Chaymantapas hunt’aq kamachiqa allin yuyayniyoqmi.
Manan imatapas willanchu Jehová Dios manaraq sut’inchashaqtinqa ichaqa usqhayllan willan sut’i kashaqtinqa.
Yachanapaq, pantasqa religionpi umalliqkunaqa allinpaqmi qhawarinku runakunaq millay ruwasqankuta.
Hunt’aq kamachin ichaqa yachaywan tiemponpi Saqraq trampankunamanta cuidakunanchispaq yuyaychawanchis, chaytaqa niwanchis Jehová Diospa, Jesucristoq pusarisqan kasqanraykun.
Chayraykun kamachiqa confiananchispaq hinapuni.
Ichaqa, ¿imaynatan chayta rikuchisunman?
Hawisqakunawan purisun Corderota qatikusqankurayku
Zacariaspa nisqan hina, ¿imaynatan rikuchisunman allin yuyayniyoq hunt’aq kamachipi confiasqanchista?
Zacarías libroq nisqan hina, ‘ chunka runakunan huk judío runata ’ ninku: “Ñoqaykun uyariyku qankunawan Dios kashasqanta, chayrayku pusakapuwayku ”, nispa (leeychis Zacarías 8: 23).
Rikusqanchis hina, “judío runata [n] ” ninku“ qankunawan ” nispa, chaymi rikuchin huk t’aqa runakuna kasqankuta.
Kay tiemponchispin chay ‘ runa ’ hanaq pachapaq akllasqa cristianokunata representan, paykunan “Diospa cheqaq Israel llaqtanqa ” kanku.
‘ Suyukunapi kaq imaymana rimay rimaqkunamanta chunka runakunataq ’ wak ovejamanta ancha askha runakuna kanku.
Imaynan akllasqa cristianokunapas Jesusta qatikunku maytaña riqtinpas chhaynatan ancha askha runakunapas allin yuyayniyoq hunt’aq kamachiwan kuska purinku.
Wak ovejamanta kaq cristianokunaqa manan hayk’aqpas p’enqakunankuchu ‘ hanaq pachapaq waqyasqa ’ kaqkunawan kuska purisqankumantaqa.
Jesuspas manan p’enqakunchu paykunata “wawqeykuna ” niyta.
¿Imaynatan Cristoq wayqenkunata yanapasunman?
Jesuspa nisqan hina, wayqenkunata yanapaspaqa paytan yanapashanchis (leeychis Mateo 25: 40).
¿Imaynatan wak ovejamanta kaq cristianokuna yanapankuman Cristoq wayqenkunata?
Astawanqa Reinomanta predicaspan.
Hanaq pachapaq akllasqa cristianokunaqa watakunaq pasasqanman hinan pisiyapushanku, wak ovejamanta kaqkunataq yapakushanku.
Chay cristianokunaqa, Reinomanta predicaspankun hawisqa cristianokunata yanapanku runakuna Jesuspa qatikuqninman tukupunankupaq. Atispankuqa tukuy tiemponkuwan predicaspan yanapanku.
Kay llank’aypiqa donacionkunata churaspapas yanapakusunmanmi.
¿Imaynatan qhawarinanchis hunt’aq kamachiq qowasqanchis espiritual mikhunata, ima decidisqankutapas?
Allin yuyayniyoq hunt’aq kamachiqa tiempollanpin espiritual mikhunata qowanchis Bibliamanta yachachiq lliw qelqakunawan hinallataq huñunakuykunawanpas.
¿Imaynatan chaykunata qhawarinchis?
¿Imaynatan Diospa llaqtanpi ima decidisqankutapas chaskinchis?
Sichus allin yuyayniyoq hunt’aq kamachiq nisqanta tukuy sonqomanta ruwasun chayqa Jehová Diospi, imayna ruwasqanpipas confiasqanchistan rikuchinchis.
¿Imaraykun Jesuspa wayqenkunata llapa cristianokuna uyarinanku?
Jesusmi niran: “Ovejaykunaqa kunkaytan uyarinku, ñoqapas paykunataqa reqsinin, qhepaytataq purinkupas ”, nispa.
Hawisqa cristianokunaqa chaypi nisqanman hinapunin ruwanku.
Chhaynaqa, ¿imatan wak ovejamanta kaqkuna ruwananku?
Uyarinankun Jesusta, ichaqa Jesuspa wayqenkunatapas uyarinallankutaqmi, Diosqa paykunatan churan llaqtanta qhawarinankupaq.
¿Imaynatan chay cristianokunata uyarisunman?
¿Imatan ruwashanchis hunt’aq kamachita uyarispa?
Kay tiemponchispi allin yuyayniyoq hunt’aq kamachitaqa Umalliq T’aqan representan, paykunan umallishanku pachantinpi Reinomanta predicación aparikunanpaq.
Chay umallikunaqa ancha experienciayoq hawisqa cristianokunan kanku.
Paykunamantan nisunman Diospa llaqtantan ‘ umallishanku ’ nispa.
Pachantinpin yaqa qanchis millón predicaqkunaña pachak waranqa t’aqakunapiña kashanchis, chaymi hawisqa cristianokunapaqqa “Señorpa llank’ananpi ” askha ruwananku kashan.
Chayrayku, hunt’aq kamachita uyarispaqa Umalliq T’aqata yanapashanchis.
Hunt’aq kamachita uyariyqa allinninchispaqmi
18, 19. a) ¿Ima bendicionkunatan chaskinqaku hunt’aq kamachita uyariqkuna?
b) ¿Imatan ruwashanallanchis?
Allin yuyayniyoq hunt’aq kamachiqa churasqa kasqanmantapachan ‘ askha runata chanin kawsayman kutirichishan ’ (Dan. 12: 3).
Chanin kawsaq runakunaqa kay millay pacha tukuchisqa kaqtin wiñay kawsayta kay Hallp’api suyakuqkunan kanku.
¡May allinmi Diospa chaninpaq qhawarisqan kayqa!
Hamuq tiempopiqa ‘ mosoq ch’uya Jerusalén llaqta ’ 144.000 hawisqa cristianokunan ‘ Diospa qayllan hanaq pachamanta uraykamunqaku, casarakuqmasin waynapaq sumaq k’acha p’achasqa sipas hina ’.
Chay sucedeqtin, ¿ima bendicionkunatan hunt’aq kamachita uyariqkuna chaskinqaku?
Biblian nin: “Diosmi paykunaq ñawinkumanta tukuy weqeta pichanqa, manan wañuypas kanqañachu, manallataqmi llakikuypas, waqaypas, nanaypas kanqañachu, ñawpaqkaqkunaqa manaña kapusqanrayku ”, nispa.
Chhaynaqa, uyarishallasun Cristota hawisqa wayqenkunatapas, paykunaqa confiananchispaq hinapunin kanku.
¿Imatan yacharanki?
• ¿Imakunan rikuchin Jehová Dios allin yuyayniyoq hunt’aq kamachipi confiasqanta?
• ¿Imaynapin yachanchis Jesucristo hunt’aq kamachipi anchata confiasqanta?
• ¿Imaraykun hunt’aq mayordomo confiananchispaq hinapuni?
• ¿Imaynatan rikuchinchis hunt’aq kamachipi confiasqanchista?
[25 paginapi dibujo]
¿Pikunatan Jehová Dios akllaran hamuq tiempopi Churinpa novian kanankupaq?
[26 paginapi fotokuna]
Jesusqa allin yuyayniyoq hunt’aq kamachimanmi saqen “tukuy kaqninkunata qhawananpaq ”
[27 paginapi foto]
Reinomanta predicaspaqa hanaq pachapaq akllasqa cristianokunatan yanapashanchis
Jehová Diospa Siminqa kawsaqmi
Apocalipsis qelqamanta akllasqa yachachiykuna (iskaykaq t’aqa)
¿IMAN kanqa Jehová Diosta serviqkunapaq, mana serviqkunapaqpas?
¿Iman pasanqa Satanasta supayninkunatawan?
Waranqa wata Jesús kamachikamuqtin, ¿imakunan kanqa llapa Diosta kasukuq runakunapaq?
Chaykunamanta allinta yachanapaqqa Apocalipsis 13: 1 – 22: 21 textotan estudiananchis.
* Chaypin willakushan apóstol Juanpa isqon rikhuriykuna rikusqanmanta, chaykuna rikusqanmantaqa ñan 1900 wata hinaña pasarun.
Juanmi qelqaran: “Kusisamiyoqmi kay libropi profetizasqa simikunata leeqqa, hinallataq leesqata uyariqkunapas, chaypi qelqasqakunata kasukuqkunapas ”, nispa.
Sichus Juanpa nisqanta kasukuspa Apocalipsis librota leesunchis, chayman hinataq kawsasunpas chayqa, Jehová Diostan tukuy sonqowan servisunchis, paypi hinallataq wawan Cristopipas allintan iñisunchis, allin suyakuyniyoqtaq kasunpas.
QANCHIS HATUN P’UKUKUNAQ HICH’AKUSQAN
13: 1 – 16: 21)
Apocalipsis 11: 18 texton nin: “Suyukunan phiñakurqanku, ichaqa [Diospa] phiñakuyni [nmi] chayarqamunña [...].
Chayarqamullantaqmi kay pacha waqllichiqkunata wañuchina [n] p’unchaypas ”, nispa.
¿Imaraykutaq Diosri phiñasqa kashanman?
Huk ‘ qanchis umayoq chunka waqrayoq manchay wak’a animalpa ’ imaymanakuna ruwasqanraykun.
Isqonkaq rikhuriypin Juanqa rikusqa “Sión orqo patapi Cordero sayashaqta, paywantaq pachak tawa chunka tawayoq waranqa runakunata ”.
Paykunaqa ‘ runakuna ukhumanta rantisqas ’ kasqaku.
Chay qhepallamanmi Juanqa rikusqa angelkuna imaymanakuna willashaqta.
Chaymantataq chunkakaq rikhuriypi rikusqa “qanchis angelkunata [...] qanchis manchay ñak’arichiykunata hap’ishaqta ”.
¿Imakunan kashanman chay hatun p’ukukunapi?
Diospa juzganan p’unchaymanta willakuykunan. Juanpa chay iskay rikhuriykuna rikusqanmi yachachiwallanchistaq Diospa juzganan imaynachus kananmanta; chaykunamantan rimashallantaq qanchiskaq ángel trompeta tocasqan, hinallataq kinsakaq ‘ anananaywan ’ ima.
Bibliamanta tapuykunata kutichisun:
13: 8. ¿Imataq “Corderoq kawsay libron [ri] ”?
Chay libroqa manan cheqaqpunichu, aswanpas rikch’anachiyllan; chaypin qelqasqa kashan hanaq pachamanta Jesuswan kuska kamachikamuqkunaq sutinku.
Chayllapitaqmi kashan kay pachallapiraq kashaq akllasqakunaq sutinpas.
13: 11 - 13. Kaypin rimashan iskay waqrayoq animalpa dragón hina rimasqanmanta, hanaq pachamanta ninata parachimusqanmantawan, ¿imaninantaq chayri?
Chay manchay wak’a animalqa Estados Unidos nacionwan Inglaterra nacionpiwanmi, paykunan runakunata manchachinku, amenazanku, maqanku ima, chhaynapi imayna gobiernasqankumanta mana imaninankupaqpas.
¿Imaynatataq hanaq pachamantari ninata parachimun? Payqa profetapaqyá creekun, paysi mana allin kaqta atipasqa primera guerra mundial nisqapi hinallataq segunda guerra mundial nisqapipas; atipallasqataqsi comunismo nisqatapas.
16: 17. Qanchiskaq angelsi hatun p’ukunta ‘ wayraman ’ hich’aykusqa, ¿iman chay ‘ wayra ’ kanman?
Chay ‘ wayraqa ’ Satanaspa piensasqanta hina piensaymi, chay wayra otaq “espiritun kunan kallpachashan Diosta mana kasukuqkunata ”.
Llapa Satanaspa gobiernasqan runakunaqa chhayna wayrawan otaq piensaywanmi samaykachikunku.
Yachachiwaqninchis textokuna:
13: 1 - 4, 18.
“Lamar - qochamanta ” lloqsimuq“ huk manchay wak’a animal [qa] ” kay pachapi gobiernaqkunan.
‘ Lamar - qochataq ’ kay pachapi llapa runakuna (Isa. 17: 12, 13; Dan. 7: 2 - 8, 17).
Cristianokuna yachanchistaq chay wak’a animal imachus kasqanta chayqa, manan chaytaqa allinpaqchu qhawarinchis, nitaqmi huk runakuna hinaqa chaymanqa k’umuykunchispaschu.
13: 16, 17.
Sasaña cristianokunapaq ‘ rantiypas qhatuypas ’ ima ruwaypas kanman chaypas, manan chay wak’a animalpa munasqanman hinachu imatapas ruwananchis.
Chay animalpa munasqanman hina kawsasunman otaq piensasunman chayqa, makinchispi mat’inchispipas marcanwan marcachikushasunman hinan kanman.
14: 6, 7.
Chay angelpa willasqanmi rikuchiwanchis Diospa Reinonmanta usqhaylla willananchis kasqanta.
Chaymantapas estudiachisqanchiskunatan yanapananchis Jehová Diosta manchakunankupaq, hatunchanankupaq ima.
14: 14 - 20.
Kay “hallp’a pachapi cosecha ” otaq allin runakunata hoqariy tukukuqtinqa, huk angelmi kay“ hallp’a pachapi uvas k’allmakunata [otaq uvas sach’ata] ” hatun sarunaman hich’aykunqa “k’arakta phiñakuspa Diospa sarunanpaq ”. Chaypin chinkachisqa kanqa.
Ichaqa, ¿imataq chay uvas sach’ari? Chayqa Satanaspa kamachisqan pachapi gobiernaqkunan, ‘ uvasnintaq ’ imaymana mana allinkuna ruwasqanku.
Chaymi ñoqanchisqa manapuni kay pachapi gobiernaqkunaq mana allinkuna ruwasqankutaqa ruwananchischu.
16: 13 - 16.
Chaywanmi paykunaqa kay pachapi gobiernaqkunaq yuyayninta tutayachinku, chhaynapi Diospa phiñakuyninwan hunt’a kaq hatun p’ukukunaq hich’akusqanta mana allinpaq qhawarinankupaq, Jehová Diospa contranpi churakunankupaqwan.
16: 21.
Kay pachapi imaymana mana allinkuna tukukapunanpaqña kashaqtinqa yaqapaschá Diospa juzgananmanta willakuy mana hayk’aq uyarikusqanta hina hukniraymanta uyarikunqa. Apocalipsis libropiqa chay willakuytan rikch’anachikun hatun rumi sayay chikchiwan.
Chhaynaña kanqa chaypas, yaqa llapa runakunan manapuni cambianqakuchu, aswanmi Dios contra rimashallanqaku.
ATIPAQ REYMI KAMACHIMUSHANÑA
17: 1 – 22: 21)
Hatun Babilonia otaq llapa pantasqa religionkunapas Satanaspa kamachisqallantaqmi, chay Hatun Babiloniaqa sinchi millaymi.
Chunka hukniyoq rikhuriypiqa cuerponta vendeq “sinchi millay rabona ” warmi hinan rikhurin,“ sansaq - puka manchay wak’a animalpi [sillaykusqan] ” kashanpas.
Chay animalpa ‘ chunka waqrankunan ’ chay warmitaqa qonqaylla chinkachipunqaku.
Chunka iskayniyoq rikhuriypitaq chay warmita rikch’anachikun “hatun atiyniyoq llaqta [wan] ”, chaymantapas chay rikhuriypin willakun chay llaqta chinkachisqa kananmanta, chaymantataq Juan huk kunkata uyarin:“ Llaqtalláy, chay llaqtamanta lloqsipuychis ”, nispa niqta.
Askhan waqanku chay hatun atiyniyoq llaqta manaña kasqanmanta, hanaq pachapin ichaqa kusisqa kashanku ‘ Corderoq casarakuyninmanta ’.
Chunka kinsayoq rikhuriypitaq rikukun huk “yuraq caballo [pi] ” sillaykusqa runata, chay runan lloqsimun Satanaspa kamachisqan millay pachawan guerraman haykunanpaq, chhaynapi millay kawsayta tukuchinanpaq.
¿Imanakunqataq ‘ ñawpa mach’aqway Saqra Satanastari ’?
¿Hayk’aqmi “azufreyoq nina qochaman wikch’uykusqa ” kanqa?
Chaymantan willashan chunka tawayoq rikhuriypi.
Chunka phisqayoq hinallataq chunka soqtayoq rikhuriykunan rikuchin Jesús waranqa wata kamachimuqtin imaynachus kay pachapi kawsay kananta.
Chay rikhuriykuna tukukushaqtinñan Juanqa rikusqa hatun ñanpa chawpinta puriq “kawsay unuyoq mayuta ”, chayllamanmi uyarillasqataq:“ Kawsay unuta ukyay munaqqa mana qolqellawan ukyachun ”, nispa niqta.
Bibliamanta tapuykunata kutichisun:
17: 16; 18: 9, 10.
¿Imaraykun ‘ kay pacha reykuna ’ Hatun Babiloniamanta waqanku paykunallataq chinkachishaspanku?
Hatun Babilonia otaq llapa pantasqa religionkuna kashaqtinqa imaymanapin paykunata yanapaq, kunanmi ichaqa manaña kanñachu yanapaqnin, chaymi khuyayta waqanku.
¿Imakunapin chay pantasqa religionkuna paykunata yanaparan?
Kay pacha gobiernaqkuna imatapas munasqankuman hina ruwaqtinkuyá Babiloniaqa: “Allinmi kashan ”, nispa niq.
Chaymantapas wayna sipaskunatan kallpachaqku guerrakunaman rinankupaq, gobiernokuna imataña ruwaqtinkupas runakunatan kallpachaqku kasukuqlla kanankupaq.
19: 12. Jesuspis huk suti qelqasqa kashan, chaytaqa payllas reqsin, ¿imaninantaq chayri?
Ichaqa yaqapaschá “suti ” nispalla nikushanman Señorpa p’unchayninpi taytanmanta imaymana ruwaykuna chaskisqanta, chaykunan kanman Isaías 9: 6 textopi nisqankuna.
¿Imaninantaq “manan pipas reqsinchu ” nispa nisqanri? Manayá pipas paypa chaskisqanta hinaqa chaskiranchu, chaymi paylla yachan chaykunata chaskiy imaynachus kasqanta.
Chhaynaña kaqtinpas payqa wakin chay chaskisqankunataqa hukkunamanpas qonmi, paykunan kanku paywan kuska gobiernaqkuna, paykunapin qelqallantaq chay ‘ mosoq sutinta ’.
19: 14.
¿Pikunawan kuskan Jesucristo rinqa Armagedón guerraman? Diospa angelninkunawan, hanaq pachapiña kaq cristianokunapiwan iman.
20: 11 - 15.
¿Pikunaq sutinmi qelqasqa kashan “kawsay libropi ”? Llipin wiñay kawsayta chaskiqkunaq sutinmi.
Paykunan kanku: hanaq pachapaq akllasqa cristianokuna, wak ovejamanta kaqkuna, kawsarimpuq ‘ chanin ’ runakuna ima.
Kawsarimpuq mana chanin runakunawanri, ¿imataq pasanqa?
Chay kawsay libropiqa piqpa sutinpas pichakullanmanmi, manan mana pichakuy atiychu.
Hanaq pachapaq akllasqa cristianokunaqa wañunankukaman Diosta servinanku, chayñan sutinkuqa manaña pichakunqachu.
Yachachiwaqninchis textokuna:
17: 3, 5, 7, 16.
“Diosmanta hamuq yachay [wanmi] ” reparanchis pichus chay ‘ warmi ’, hinallataq“ warmita q’epiq qanchis umayoq chunka waqrayoq [sansaq - puka] manchay wak’a [animal] ” kasqanta.
Chay animalqa karan Liga de Naciones nisqan, chaymantan rikhurillarantaq Organización de las Naciones Unidas nisqa sutiwanñataq.
Ñoqanchistaqa Diosmi entiendechiwaranchis chaykunata, chayrayku tukuy sonqowan predicashanallanchis Diospa Reinonmanta, hinallataq juzganan p’unchaymantawan.
21: 1 - 6.
Mana iskayaspan ninanchis: “Diospa promesankunaqa hunt’akunqapunin ”, nispa. ¿Imaraykun chayta nisunman?
Apocalipsis libropin nin: “Chaykunaqa tukusqañan ”, nispa.
22: 1, 17.
“Kawsay unuyoq mayu [qa] ” wañuymanta huchamantawan kacharichiwananchispaq Jehová Diospa imaymana qowasqanchiskunan.
Dios kikinmi niwanchis: “Kawsay unuta ukyay munaqqa mana qolqellawan ukyachun ”, nispa.
Chhaynaqa kasukusunyá Diosninchista, chhaynapi hukkunamanpas chay unuta apananchispaq.
Apocalipsis 1: 1 – 12: 17 textokunamanta yachanaykipaqqa 2009 wata 15 enero Qhawaq revistapi qhawariy “Apocalipsis qelqamanta akllasqa yachachiykuna (ñawpaqkaq t’aqa) ” nisqata.
Sichus Apocalipsis libropi kaq sapanka versiculomanta yachayta munanki chayqa, Apocalipsis... ¡se acerca su magnífica culminación! nisqa librota estudiay.
[5 paginapi dibujo]
¡Dios kamachikamuqtinqa sumaq kawsaymi kay pachapi kanqa llapa kasukuqkunapaq!
Kaykunamanta yachachin
15 de febrero 2009
Huñunakuypi Estudianapaq
KAY YACHACHIKUYKUNAN KASHAN:
6 - 12 de abril 2009
Jesuspa yachachikuyninkunaqa kusichiwanchismi
6 PÁGINA
27, 7 TAKIKUNA
13 - 19 de abril 2009
Jesuspa yachachikuyninkunaman hina kawsasun
10 PÁGINA
45, 54 TAKIKUNA
20 - 26 de abril 2009
¿Jesuspa yachachisqanman hinachu mañakunki?
15 PÁGINA
20, 84 TAKIKUNA
27 de abril 2009 – 3 de mayo 2009
‘ Corderowan kuskan purinku ’
24 PÁGINA
95, 25 TAKIKUNA
¿Imakunamantan rimashan?
1 - 3 yachachikuykuna 6 - 19 PAGINAKAMA
Orqo Patapi Jesús discursonta tukuqtinmi “runakunaqa yachachikuyninmanta muspharqanku ” otaq admirakuranku.
Kay kinsantin estudiokunapin qhawarisunchis imarayku runakuna admirakusqankumanta.
4 yachachikuy 24 - 28 PAGINAKAMA
Allin yuyayniyoq hunt’aq kamachin Cristoq tukuy kaqninkunata qhawananpaq churasqa karan.
Kay estudiopin yachasun imarayku chay kamachipi confiananchista, imaynata confiasqanchista rikuchisunman chaytapas.
HUK YACHACHIKUYKUNA:
Jehová Diospa Siminqa kawsaqmi. Apocalipsis qelqamanta akllasqa yachachiykuna (iskaykaq t’aqa)
3 PÁGINA
¿Munasqaykiman hinallachu imatapas ruwayta munanki?
19 PÁGINA
Misionerokunatan kallpachakun Jeremías hina kanankupaq
22 PÁGINA
¿Imaynatan cristianokuna wañusqakunata p’ampananku?
29 PÁGINA
¿Munasqaykiman hinallachu imatapas ruwayta munanki?
YAQAPASCHÁ hayk’aqllapas rikuranki wawakunaq pukllasqanta, chaypin paykunaqa llakhi pukllashanku.
Chayllamanmi hukninkaqqa pukllaqmasinta nin: “¡Ama llamiychu pukllanaytaqa, chayqa ñoqaqmi! ”, nispa.
Chhaynapunin runakunaqa kanchis, huch’uychanchismantapachan ñoqallanchispaq imatapas munanchis (Gén. 8: 21; Rom.
Chayraykun cristianokunaqa kallpachakunanchis ama paykuna hina kananchispaq.
Mana chayqa yaqapaschá hukkunata pantachisunman, chaymantapas Jehová Diosmantan karunchakusunman.
Apóstol Pablon kallpachawanchis imayna kawsasqanchista allinta qhawarikunanchispaq.
Paymi niran: “Runaqa ninmi: Tukuy imatapas munaspaqa ruwallaymanmi, nispa. Arí, hinapunin, ichaqa manan llapanchu allinninchispaq kanman. Runaqa ninmi: Tukuy imatapas munaspaqa ruwallaymanmi, nispa.
Arí, hinapunin, ichaqa manan llapanchu iñiypi wiñachin ”, nispa.
Chayta nisqan qhepallamanmi nillarantaq: “Ama [pitapas] misk’achiychischu ”, nispa.
Chayrayku wakin ruwasqanchiskuna manaña huchachu kanman chaypas, cristianomasinchiskunarayku ¿kallpachakusunmanchu manaña chaykunata ruwananchispaq?
Sasaña ima ruway munasqanchista cambiay kanman chaypas, ¿kallpachakusunmanchu Bibliaq nisqanman hina imatapas ruwananchispaq?
¿Imaynatan llank’ananchista akllakunanchis?
Runakunan ninku: “Ima llank’aytapas akllakullaymanmi ñoqaqa, manan chayqa pitapas imananpaschu ”, nispa.
Ichaqa, ¿chhaynapunichu chay kanman?
Chaypaq yachasunchis huk llaqtachapi huk comerciantemanta.
nispa. Chay runaqa unaytañan chay llaqtachapi cañamanta alcoholta vendespa llank’asqa.
Chay alcoholqa imaymanapaqña allin kanman chaypas, chay llaqtachapiqa refrescowan tuparachispa tragota hina ukyanallankupaqmi rantikuqku.
Hinan chay runaqa sonqollanpi khaynata nisqa: “Sichus kay llaqtapi predicayman, alcoholtataq vendeshallayman chayqa, Jehová Dioswanchá mana allinpichu kayman, llaqtanmantapas manachá allintachu rimankuman ”, nispa.
Phisqaña wawankuna karan chaypas, payqa saqepuranmi chay llank’ananta, hinaspa huk cosaskunata vendeq kapuran.
Chayta ruwasqanraykun paypas, señoranpas, iskay wawankunapas bautizakunkuña, tukuy sonqowantaq allin willakuykunata predicashanku, allin concienciayoqtaq kankupas.
¿Imaynatan amigonchiskunata akllananchis?
¿Cheqaqchu kanman chay nisqanku?
¿Imaninmi Biblia chaymanta?
Chaypaq yachasunchis huk hermanamanta.
Payqa huk fiestamanmi riyta munaran huk jovenwan, chay jovenmi ichaqa mana Jehová Diospa testigonchu karan.
Rimapayarankuña chay fiestaman mana rinanpaq chaypas, payqa: “Ñoqamantan chayqa ”, nispan mana kasukuspa risqapuni.
Chay fiestapin ratulla refrescota payman haywasqaku puñuchiq drogayoqta.
Rikch’aruqtinñan reparakusqa chay fiestaman pusaqnin runa payta violasqanta (tupachiy Génesis 34: 2 textowan).
Mana iñiq runakunawan huñukuqtinchisqa manapaschá chay hermanata hinachu pasawasunman. Chhaynaña kaqtinpas Biblian niwanchis: “Yachayniyoqkunawan puriqqa yachayniyoqmi kapunqa, mana yuyayniyoqkunawan puriqmi ichaqa waqllipunqa ”, nispa (Pro.
13: 20). Arí, mana allin amigokunawan huñukuyqa mana allinninchispaqpunin.
Chaymi Proverbios 22: 3 texto nillantaq: “Yuyayniyoqqa mana allin kaqtan reparan hinaspan pakakun, pisi yuyayniyoqkunan ichaqa pasallanku hinaspan k’irisqa rikukapunku ”, nispa.
Chay textoq nisqan hina, mana allin runakunawan huñukuyqa Jehová Diosmantan karunchachiwasunman.
¿Imaynatan p’achakunanchis, allichakunanchis ima?
Runakunaq imayna p’achakuyninqa sapa kutinmi cambiashallan.
Biblian ichaqa niwanchis imayna p’achakunanchista imayna allichakunanchistawan, chay nisqanqa manan hayk’aqpas cambianchu.
Chaymi apóstol Pablo cristiana warmikunata niran: “Hinallataq munani warmikunapas allinta hap’iq p’achawan churakunankuta, iman p’achakunata hinalla ”, nispa.
Chay nisqanqa manan warmikunallapaqchu, qharikunapaqwanmi.
Chayta nispaqa manan cristianokuna mana allin p’achawan, nitaq kaq p’achallawan p’achakunankumantachu rimasharan.
Aswanpas iman p’achakunata hinalla allin yuyaywan p’achakunamantan payqa rimasharan.
Sichus munasqanchisman hinalla mana allin yuyaywan p’achakusunchisman chayqa, ¿nisunmanchu: “Iman p’achakunayta hinallan p’achakushani ”, nispa?
Imayna p’achakusqanchista rikuspa, ¿iskayankumanchu hukkuna cristiano kasqanchismanta?
Ama pitapas pantachinanchispaqqa kasukunanchismi Filipenses 2: 4 textoq nisqanta.
Chaypin nin: “Ama pipas pay kikinpa allinnillantaqa maskhachunchu, aswanpas hukkunaq allinnintapas maskhallachuntaq ”, nispa.
¿Imaynatan negocionchista ruwananchis?
Apostolkunaq tiemponpin Corinto llaqtapi kaq wakin cristianokuna imaymana sasachakuykunapi tarikusharanku, chaymi apóstol Pablo niran: “Aswan allinmi mana chanin - kayta muchukuyqa, aswan allinmi qechupakuqkunaman qopuypas ”, nispa.
Arí, paykunapaqqa aswan allin kanman karan kaqninkunata qechuchikuymi cristianomasinkunata juezkunaman apashanankumantaqa.
Chay textoq nisqantan huk iñiqmasinchis allinta sonqonpi hap’ikuran, payqa Estados Unidos nacionmantan karan.
Payqa huk cristianomasinpaqmi llank’aq, ichaqa manan allintachu rimanakusqaku hayk’atachus pagapunan karan chaymanta.
Bibliaq nisqanman hinan paykunaqa askha kutita huñukuranku chayta allichapunankupaq, mana atikuqtintaq umalliqkunaman riranku.
Chaykunataña ruwaranku chaypas, manapunin allichakuranchu.
Chaymi chay llank’apakuq hermanoqa Diosmanta allinta mañakuran hinaspa niran: “Hina kapuchun, aswanpas niwasqanman hinallaña pagapuwachun ”, nispa.
Pay kikinmi nillarantaq: “Manañan ganaswanñachu Diosta servisharani, Diospa munayninta ruwashanaymantaqa chayllapiñan tiempoytapas usuchisharani ”, nispa.
Chayta ruwaspañan chay hermanoqa kusisqa Jehová Diosta serviran, chaymantapas reparakuranmi chaykuna ruwasqanmanta Diospa yanapasqanta.
Imataña ruwaspapas hukkunaq allinnintaraqmi qhawarinanchis
Imaña kaqtinpas mana ñoqallanchispichu piensasun chayqa, llapanchispa allinninchispaqmi kanqa.
Chaypaq yachasunchis huk hatun huñunakuypi ima pasasqanmanta.
Chay huñunakuymanmi tutayllamanta risqa warmi qharintin precursorkuna; huñunakuna wasiman chayaspataq iskayninkupaq tiyanata hap’ikusqaku.
Qallarishaqtinmi chayman chayasqaku askha wawakunayoq familia, hinaspan tiyana maskhayta qallarisqaku.
Chay precursorkuna chayta ruwasqankuraykun chay familiaqa mana ch’eqerisqachu tiyaranku aswanpas huk hawallapi tiyaranku.
Iskay kinsa p’unchay hinamantataq chay familiaqa chay precursorkunaman huk cartata apachisqaku.
Chaypin nisqaku: “Tardeta chayamusqaykumantan llakisqa kasharayku chay p’unchaypi, ichaqa maytapunin kusikurayku tiyanaykichista qowasqaykichismanta, gracias ”, nispa.
Chaypi rikusqanchis hina, imapiña tarikuspapas hukkunaq allin kanankutaraqmi ñawpaqtaqa qhawarinanchis.
Arí, sichus mana imapas ñoqallanchispaq “kanantachu muna [sun] ” chayqa, sumaqtan kawsakusunchis cristianomasinchiskunawan hinallataq huk runakunawanpas.
Chaykunamanta astawanqa Jehová Dioswanmi amigollantin kasunchis.
[20 paginapi foto]
¿Munasqanchisman hinallachu p’achakuyta munanchis?
[20, 21 paginakunapi foto]
¿Qowaqchu tiyanaykita hukkunaman?
¿Imaynatan cristianokuna wañusqakunata p’ampananku?
IMAYMANA costumbrekunan kan wañusqa runata p’ampanapaqqa.
Wakin llaqtakunapiqa pachakninpin runakunaqa huñukunku wañusqakunata p’ampanankupaq, chaypin wakin runakunaqa lutorukuspa waqanku, qaparinku, wakintaq pampamanraq wikch’ukunku llakikuymanta.
Wakintaq tusunku, hukkunataq asikusparaq mikhunku, wakinñataq sinchi machasqa pampapi wikch’urayanku.
Askha testigokunan tiyanku wañusqakunamanta imaymana creesqanku llaqtakunapi, chaymantapas chay llaqtakunapiqa sinchitan manchakunku chay wañusqakunata.
Pipas wañuqtinqa huk espiritumansi tukun, chhaynapis chay espirituqa yanapakunmanpas otaq pitapas mana allinta ruwanman chayraykun.
Chaypi creesqankuman hinan pipas wañupuqtinqa sinchita waqanku, p’ampanankupaqpas imaymanakunatan ruwanku.
Chhaynaqa, ¿manachu allin kanman waqay?
Kikin Jesuspas qatikuqninkunapas mayninpiqa waqarankun.
Ichaqa manan tiemponkupi huk runakuna hinachu loqueakuqkuraq.
Paykunaqa yacharankuyá wañuqkuna imaynapichus tarikusqankuta.
Chaymantan Bibliapuni nin: “Kawsashaqkunaqa yachankun wañukapunankuta, wañukapuqkunan ichaqa mana imatapas yachankuchu [...].
Munakuyninkupas cheqnikuyninkupas envidiakuyninkupas tukukapunñan [...].
Wañuy - pachapiqa manan ima llank’anapas yuyanapas reqsinapas yachanapas kanchu ”, nispa (Ecl. 9: 5, 6, 10).
Chay textoq nisqan hina wañusqakunaqa manan imatapas yachankuchu, rimankuchu nitaq reparankupaschu.
“Ama ima qhelli kaqtapas llamiychischu ”
Yaqa llapa runakunan creenku wañusqakunaq kawsashasqallanpi, chaymantapas hukkunata manchachinanpi ima.
Chayraykun mana runakunaq costumbrenkunata ruwanchischu.
Wakin chay costumbrekunan kanman: pusaq p’unchayninpi misata ruwachiy, wata misanta ruwachiy, wañusqakunapaq cementeriokunapi cruzta sayachiy, ofrenda hayway ima.
Chay costumbrekunaqa “almaqa mana wañuqmi ” nisqa yachachikuymantan paqarin, chay yachachikuyqa Satanaspa paqarichisqanmi (Eze. 18: 4, NM). Chayraykun Jehová Diosqa cheqnikun chay costumbrekunataqa.
Chaymi cristianokunapas manapuni munanchischu ‘ Señorpa mesanmanta supaykunaq mesanmantawan mikhuytaqa ’.
Chaymantapas kallpachakunchismi Bibliaq nisqanta kasukunapaq, chaypin nin: “Paykuna ukhumanta lloqsiychis, [...] ama ima qhelli kaqtapas llamiychischu ”, nispa.
Ichaqa mayninpiqa sasan kanman Bibliaq nisqanta kasukuyqa.
África ladopi hinallataq huk llaqtakunapipas creesqankuman hinaqa wañuqkunaq espiritunsi phiñakunman chay llaqtakunapi costumbrekunata mana ruwakuqtinqa.
Chaykunata mana ruwakuqtinqa llapa aylluntinsi ñakasqa kankuman, imaymana mana allinkunapitaqsi rikukunkuman.
Chay creesqankuman hina Diospa testigonkuna mana ruwaqtinkun, llaqtamasinkuq, familiankuq k’amisqan cheqnisqan ima kanku.
Wakin cristianokunamantan khaynataraq ninku: “Hukniraymi kanku, wañusqakunatapas manan respetankuchu ”, nispa.
Mayninpiqa cristianokunaq familianmanta pipas wañupuqtinqa, mana iñiqkunan sinchita atipakuspa costumbrenkuman hina p’ampanku.
¿Imatan cristianokuna ruwasunman chhaynapi tarikuspa?
¿Imatan ruwasunman chay costumbrekuna mana qhellichawananchispaq?
Sut’ita hukkunaman willay
Wakin llaqtakunapiqa manas familiallachu wañuqtaqa p’ampachinan, chay llaqtapi kuraq runakunapas familiamanta huk runakunapas ninkumansi imaynatachus p’ampakunanta.
Chayraykun cristianokunaqa sut’ita willakunanchis wañusqakunata iñiqmasinchiskunawan kuska Bibliaq nisqanman hina p’ampananchis kasqanta.
Wañuqkunata manaraq p’ampashaspa imakunachus ruwasqanchisqa manan hukkunaq conciencian contrapichu kanan, nitaqmi wañusqakunamanta imachus yachachisqanchistapas iskayachinanchu.
Wañupuqpa familian umallikunaq yanapayninta mañakuqtinkuqa paykunaqa yanapankumanmi imatachus ruwanankuta willaspa, chhaynapi Bibliaq nisqanman hina imapas ruwakunanpaq.
Sichus pipas costumbrenkuman hina imatapas ruwayta munanqa chayqa, mana manchakuspan sut’inta willananchis imaynatachus ruway munasqanchista, ichaqa sumaqllata respetowan ima.
Familiamanta pipas atipakunman munayninman hina imatapas ruwakunanpaq, ¿chayri?
Chhayna kaqtinqa cristianokunaqa manan chhaqrukunanchischu imachus ruwasqankuwanqa aswanmi chaymanta lloqsipunanchis.
Chaymantapas yaqapaschá ima dicursotapas ruwakunman maypipas otaq Huñunakunanchis Wasipi, chhaynapi wañupuqpa familian “qelqakunaq [...] sonqochasqan ” otaq kallpachasqan kanankupaq.
Wañuq manaña chaypichu kanqa chaypas, manan chaychu nisunman: “Chayqa manan valenchu ”, nispa (Deu.
34: 5, 6, 8).
Imayna p’ampasqa kayta munasqanchistan qelqananchis
Wañupuqtinchis imayna p’ampasqachus kayta munanchis chayta qelqay otaq casetepi grabayqa allinmi kanman. Chhaynapin mana iñiq familiakunaqa mana munasqankuman hinachu imatapas ruwanqaku, aswanmi respetanqaku imatachus qelqasqanchista. ¿Imakunamantan qelqasunman?
Wañupuspa manaraq p’ampasqa kashaqtinchis imakunachus ruwakunanta, maypichus, pichus discursota qonanta, pitaqchus qhawarinqa imayna aparikunanta chaytawan (Gén. 50: 5).
Arí, Bibliapunin niwanchis ñawpaqmanta imatapas ruwananchista.
Sichus Bibliaq nisqanta kasukusunchis chayqa, manan machuyananchistaraqchu nitaq wañuy patapi kananchistaraqchu suyasunchis chayta ruwanapaqqa (Pro.
22: 3; Ecl.
9: 12).
Wakin cristianokunaqa manapaschá munankumanchu wañupuqtinku imayna p’ampasqachus kanqaku chaymanta qelqayta.
Ichaqa chayta ruwaspan rikuchisun allin yachayniyoq cristiano kasqanchista, cristiano familianchiskunata munakusqanchistawan.
Manaraq wañushaspa chaykunata ruwayqa allinpunin, chhaynapin cristiano familiakunata mana pipas rimapayashanqachu costumbrekunaman hina imatapas ruwanankupaq.
Ama hatunchakuq runakuna hinachu ruwasun
África ladopi kaq wakin llaqtakunapiqa imaymanataraqmi ruwanku wañuq runata p’ampanankupaq, paykunaq piensasqanman hinaqa chhaynapis wañusqakunaq espiritun mana phiñakunmanchu.
Chaymantapas wakinqa chay tumpallan imaymanakunata rantinku qhapaq kasqankuta qhawachinankupaq, chhaynapitaq ‘ hatunchakunku ’.
Arí, imaymanakunatan ruwanku wañupuqninkuta qhapaq hina p’ampapunankupaq.
Wakinqa wañuqpa fotonta hatunman tukuchispan sapanka hawapi k’askachinku, chhaynapi maypichus wañuqta velashanku chayman askha runakuna rinankupaq.
Chaymantapas polokunatan ruwachinku chayman riq runakuna churakunankupaq, chay polokunapitaq rikhurin wañuqpa foton.
Cajontapas askha qolqepaq valeqtan rantinku chhaynapi hukkuna: “Kay runaqa qhapaqmá kasqa ”, nispa ninankupaq.
África ladopi hukninkaq nacionpi runakunaqa qhapaq kasqankuta rikuchinankupaqmi cajonkunata rantinku carroman rikch’akuqta, wakintaq barcoman rikch’akuqta, hukkunataq avionman rikch’akuqta hina.
Mayninpiqa cajonmantan wañuqta horqonku sumaq allichasqanku puñunaman churanankupaq.
Wañupuq warmikunatataq casarakuq noviata hina p’achachinku, uyantapas munaychatan pintanku, alajakunatapas churankun.
¿Chay ruwaykuna allinchu kanman Diospa llaqtanpi kaqkunapaq? Manan.
Allin iñiq cristianokunaqa manan mana iñiq runakuna hinachu alabakuq hina imatapas ruwananku.
Chaymantapas yachankun ima costumbrepas alabakunapaq hina kaqtinqa ‘ mana Dios Yayamantachu paqarimusqanta, aswanpas kikin kay pachamanta kasqanta ’.
Chayraykun cristianokunaqa allintapuni cuidakunanchis ama kay pachapi runakuna hina kananchispaq.
Yachasqanchis hina wakin llaqtakunapiqa manchakunkun wañusqakunata, chaymi wañusqaq wasinpiqa askha runakuna huñukunku. Askhataq kanku chayqa manayá llapankuta qhawariytaqa atikunmanchu.
Chhaynapi wakinqa yaqapaschá Bibliaq contranpi imatapas ruwankuman.
Yaqapaschá qaparqachasparaq waqankuman, otaq wañuqta abrazankuman, wakinqa yaqapaschá rimapayankuman kawsashaqta hinaraq, hukkunataq qolqeta otaq imatapas t’ipankuman wañuqpa p’achanman.
Sichus wasinchispi chaykuna pasanman chayqa, Jehová Diospa sutintan qhellichasunman, llaqtantapas manan allintachu qhawarichisunman.
Cristianokunaqa yachanchistaq wañusqakuna imaynapi tarikusqankuta chayqa, manan Diosta mana serviq runakuna hinachu mana allin costumbrekunata ruwananchis wañuqkunata p’ampanapaqqa.
Jesusqa Diospa wawanña karan chaypas, manan imaymanakunataraqchu ruwaranku payta p’ampanankupaqqa.
Chayraykun “Cristoq yuyaynin yuyayniyoq ” kaqkunaqa mana p’enqakunchischu chhaynallata wañuqkunata p’ampaytaqa.
Wañupuqninchista Diospa munayninman hina p’ampananchispaqqa mana alabakuq hinallan ruwana.
¿Fiesta ruwanapaqchu kanan wañusqakunata p’ampay?
Wakin llaqtakunapiqa wañusqata p’amparuspankun familiakuna, wasimasikuna, huk runakuna ima hatun fiestata ruwanku, chaypin musicata churayuspa tusunku.
Chaymantapas chay fiestapin machanku, qhelli ruwaykunata ima ruwanku. ¿Imaraykun chayta ruwanku?
Biblian ichaqa nin: “Aswan allinmi waqay asikuymantaqa, llakisqa uyaña kan chaypas sonqonqa kusikunmi ”, nispa (Ecl. 7: 3).
Cristianokunaqa yachanchismi Bibliaq chay nisqanqa allinpuni kasqanta.
Chaymi kusikunapaq fiestata ruwashanamantaqa, runakuna pisi tiempolla kawsaq kasqanchispi, wañusqakunata Diospa kawsarichinanpi ima yuyaymanananchis.
Arí, Jehová Dioswan sumaqta kawsaqkunapaqqa “aswan allinmi wañukapuy p’unchay nacemuy p’unchaymantaqa ” (Ecl. 7: 1).
Wañusqakunata p’ampasqanku qhepaman runakunaq fiesta ruwasqankupiqa qhelli ruwaykunataq kan, Saqraq yachachikuyninkunatapas allinpaqtaq rikuchinku chayqa, manapunin cristianokunaqa chaykunata ruwananchischu.
Manataqmi chhayna fiestakunamanqa rinanchispaschu, mana chayqa Diostan mana respetashasunmanchu, cristianomasinchiskunatapas pantachisunmanmi.
Dios serviq kasqanchistan allinta rikuchinanchis Askha runakunaña sinchita wañusqakunata manchakunku chaypas, ñoqanchistaqa Diosninchismi yachachiwanchis wañusqakuna imaynapi kasqankuta, chaymi manaña manchakunchischu.
Chaykuna yachachiwasqanchismantan Diostaqa anchatapuni agradecekunanchis.
Chayraykun ñoqanchisqa pipas wañuqtinqa ‘ k’anchaypi kashaqkuna ’ hina kananchis, manan wañuymanta mana yachaqkuna hinachu imatapas ruwananchis.
Chaymantapas ñoqanchisqa yachanchismi wañusqakuna kawsarimpunankuta, chaymi mana sinchitaqa llakikunachu, manataqmi hukkuna hinachu loqueakunanchisraq.
Chaymantapas mana manchakuspan cheqaq yachachikuyta hukkunaman yachachisunchis.
Bibliaq tukuy imaymana nisqanta kasukusun chayqa, runakunan yachanqaku ‘ pichus Diosta serviq, pitaqchus Diosta mana serviq kasqanta ’ (Mal.
3: 18).
Chaymantapas Bibliapunin niwanchis qhepa tiempopi manaña pipas wañunanta.
Chhaynaqa chay p’unchay chayamunankama kallpachakushallasun Jehová Dios “mana qhelliyoqta, mana anyaykunata ” hinallataq kay pachapi millay costumbrekunamanta t’aqasqata tariwananchispaq.
[30 paginapi foto]
Allin yuyayniyoq kasun chayqa, qelqasunchismi wañupuqtinchis imayna p’ampasqachus kay munasqanchista
[31 paginapi foto]
Pipas wañupuqtinqa cristianokunaqa Diospa munasqanman hinan imatapas ruwananchis
Escuela de Galaad nisqamanta 125
Lloqsimuq t’aqa misionerokunatan kallpachakun Jeremías hina kanankupaq
ESCUELA Bíblica de Galaad de la Watchtower nisqamanta 125 t’aqapi kaqkunata despedinapaqmi hatun huñunakuypi sumaq discursokunata ruwaranku, chaypin 6.156 iñiqmasinchiskuna huñukuranku 2008 watapi 13 setiembre killapi.
Chaypin Umalliq T’aqamanta Geoffrey Jackson sutiyoq iñiqmasinchis llapa chaypi kaqkunata rimapayashaspa niran: “Wayqe panaykuna, manan hayk’aqpas piensaraykuchu kay t’aqakama chayaytaqa ”, nispa. ¿Imaraykun chayta niran?
Chay t’aqapiqa 56 iñiqmasinchiskunan karanku, paykunawanqa ñan 8.000 masña Galaad nisqa escuelamanta lloqsimuranku “kay pachaq k’uchunkunakamaraq ” rinankupaq, chayraykun.
Hermano Jacksonmi qallarichiran chay huñunakuyta, paymi chaypi kaqkunata niran: “Allin predicaqkuna kanaykichispaqqa confianapaq hinan kanaykichis.
Chaypaqmi ichaqa tukuy sonqowan imatapas ruwanaykichis, allin ejemplo kanaykichis, ima yachachisqaykichispas Bibliamantapuni kanan, Jehová Diosmanta yachachispallataq kanaykichispas ”, nispa.
Comité de Redacción nisqapi llank’aq David Schafer sutiyoq iñiqmasinchismi rimaran: “¿Atiwaqchischu llapanta entiendeyta? ”
nisqa discursomanta. Chaypin Galaad nisqa escuelamanta lloqsimuqkunata niran: “Sichus Jehová Diosta maskhashallankichis, allin yuyayniyoq hunt’aq kamachitapas kasukushallankichis chayqa, llapantan entiendenkichis allin misionero kanaykichispaq ima ruwanaykichista ”, nispa (Pro.
28: 5; Mat.
24: 45).
Umalliq T’aqamanta John E.
Barr iñiqmasinchismi rimaran: “Ama imawanpas t’aqachikusunchu Diospa munakuyninmantaqa ”, nisqa discursomanta.
Chay escuelamanta lloqsiqkunaqa yaqapaschá manchasqa kasharanku maymanchus kachasqa kanankumanta, chaypi imayna kawsanankumantawan; tayta mamankupas chhaynapaschá kasharanku.
Chay discursota uyariqtinkuqa pisiyapuranchá manchakuyninku.
Hermano Johnqa munakuq tayta hinan chaypi kaqkunata niran: “Diospa munakuyninpi kasun chayqa, kusisqallan kasun, manataq imapas imanawasunmanpaschu ”, nispa.
Arí, misionerokuna mana t’aqakunqakuchu Diospa munakuyninmanta chayqa, Diospas paykunataqa munakushallanqan.
Departamento de Escuelas Teocráticas nisqapi llank’aq Sam Roberson sutiyoq iñiqmasinchismi llapa chaypi kaqkunata niran: “Allin p’achamanta aswan munay p’achawan churakuychis ”, nispa.
Arí, paypa nisqan hina, mosoq misionerokunaqa churakunkumanmi “p’achawan hina Señor Jesucristowan ”. ¿Imaynatan chayta ruwankuman?
Jesuspa imayna kawsasqanta estudiaspa, yachachisqanman hina kawsaspa ima.
Galaad nisqa escuelapi huknin yachachiqmi karan Michael Burnett, paymi wakin mosoq misionerokunata tapuran predicashaqtinku imakunachus pasasqanta willanankupaq.
Galaad nisqa escuelaqa Patterson (Nueva York) nisqa llaqtapin kashan, chaypin chay mosoq misionerokunaqa predicaqku escuelallapiraq kashaspanku.
Chay llaqtapiqa predicashallankun iñiqmasinchiskunaqa, chhaynaña kaqtinpas tarirankun allin uyarikuq runakunata.
Chhaynapin chay mosoq misionerokunaqa yacharanku may llaqtamanña kachaqtinkupas imatachus ruwanankuta.
David Splane sutiyoq iñiqmasinchismi lloqsisqa 42 t’aqamanta, paymi kunanqa Umalliq T’aqamanta huknin, paymi rimaran “Jeremías hina kaychis ” nisqa discursomanta.
Jeremías manchakuranña Diosmanta rimayta chaypas, Jehová Diosmi paytaqa kallpacharan (Jer. 1: 7, 8).
Chhaynallatataqmi Diosqa kallpachanqa chay mosoq misionerokunatapas.
Hermano Davidqa mosoq misionerokunatan niran: “Sichus mayqen hermanowanpas phiñachinarukunkichis chayqa, huk listapi qelqay chunka ima allinkuna ruwasqanchá anchata gustasunki chayta.
Manachus chunkakama chayankichis chayqa, manaraqmi allintachu payta reqsinkichis ”, nispa.
Jeremiasqa kikinta qonqakusparaqmi Jehová Diosta serviran.
Pisipasharanña chaypas, payqa Jehová Diosmantan mañakuran kallpata, paytaqmi yanaparan (Jer.
20: 11). Hermano Davidqa nillarantaqmi: “Sichus pisipashankichis chayqa, Jehová Diosman llapanta willakuychis.
Chayta ruwaqtiykichisqa mana piensasqaykichista hinaraqmi payqa yanapasunkichis ”, nispa.
Chay huñunakuy tukushaqtinmi llapankuta nikuran: “Kay escuelamanta lloqsiq mosoq misionerokunaqa, allintan yacharunku confianapaq hina kanapaq imakuna ruwanankuta ”, nispa.
Chay yachasqankuqa allintachá yanapanqa may rinanku llaqtapi allin willakuykunata allinta willanankupaq (Isa.
43: 8 - 12).
[22 paginapi recuadro]
MOSOQ MISIONEROKUNAMANTA WILLAKUY
6 nacionkunamantan kanku
21 nacionkunamanmi rinqaku
56 iñiqmasinchiskunan kanku
Yaqa llapankun 32,9 watanpi kashanku
Yaqa llapankun 17,4 wata hinaña bautizasqa kashanku
Yaqa llapankun 13 wataña tukuy tiemponkuwan Diosta servisharanku
[23 paginapi foto]
Escuela Bíblica de Galaad de la Watchtower nisqamanta 125 lloqsimuq t’aqa
Kay listapiqa warmikunaq sutinmi ñawpaqta rikhurin, lloq’emanta pañamanmi yupakun.
1) Hodgson, A.
; Wall, A.
; Beerens, K.
; Hortelano, M.
; Newman, L.
; De Caso, A.
2) Jenkins, J.
; Jarzemski, T.
; Méndez, N.
; Corona, V.
; Canalita, L.
3) Fryer, H.
; Savage, M.
; Tidwell, K.
; Erickson, N.
; Dyck, E.
; McBeath, R.
4) Perez, L.
; Puse, L.
; Skidmore, A.
; Young, B.
; McBride, N.
; Rondón, P.
; Goodman, E.
5) Beerens, M.
; Ferguson, J.
; Pearson, N.
; Chapman, L.
; Wardle, J.
; Canalita, M.
6) Perez, P.
; De Caso, D.
; Young, T.
; Rondón, D.
; Goodman, G.
; Jenkins, M.
; Dyck, G.
7) Corona, M.
; Wall, R.
; Puse, S.
; Méndez, F.
; Jarzemski, S.
; Savage, T.
8) Newman, C.
; Ferguson, D.
; Skidmore, D.
; Erickson, T.
; McBride, J.
; Pearson, M.
; Chapman, M.
9) Hodgson, K.
; Wardle, A.
; McBeath, A.
; Tidwell, T.
; Fryer, J.
; Hortelano, J.
Kanmi thunina tiempo, perqana tiempopas.
[...] Kanmi munakuna tiempo, cheqnikuna tiempopas ”, nispa.
Chaykunapi yuyaymanaspan payqa tapukuran: “¿Ima allintataq runari may sasawan llank’asqanmanta tarin? ”
nispa (Eclesiastés 3: 1 - 9).
CHAY textokunata leespan askha runakuna khaynata ninku: “Bibliaqa yachachinmi tukuy ima sucedesqanpas destinasqaña kasqanta ”, nispa.
¿Chhaynachu kanman chay?
¿Destinasqañachu kashanman kawsayninchispi tukuy imaymana pasawananchis?
‘ Diospa Simin Qelqakunaqa llapallantaq Diospa yuyaychasqan ’ chayqa, manan huk - huktachu imamantapas yachachinman, aswanpas kaqllatan yachachinan.
Chaymi kunan Bibliapi qhawarisunchis, destinasqañachus imapas pasawananchis kashanman icha manachus chayta.
Qonqayllan imapas pasawasunman
Eclesiastés libropin rey Salomón khaynata qelqaran: “Kay pachapiqa rikullarqanitaqmi: Manan allin phawaqkunachu phawaspaqa llallinku [otaq gananku], manan kallpasapakunachu awqa - tinkuypiqa [otaq guerrapiqa] atipan, manan yachayniyoqkunachu t’antayoqpas, manan allin yuyayniyoqkunachu qhapaqkunapas, manan allin yachaqkunachu sumaq chaskisqapas, aswanpas sapankan imaynapipas rikukunku ”, nispa (Eclesiastés 9: 11).
Chaypi rikusqanchis hina, Salomonqa manan niranchu: “Lliwpas destinasqañan kashan imaynapipas rikukunanpaq ”, nispaqa, aswanmi niran:“ Sapankan imaynapipas rikukunku ”, nispa.
Arí, runakunaqa manan yachasunmanchu imakuna sucedewananchista. Mayninpiqa ima mana allinpas qonqayllan sucedewasunman, yaqapaschá mana allin ratopi imatapas ruwasqanchisrayku.
Salomonmi niran: ‘ Manan allin phawaqkunachu phawaspaqa gananku ’ nispa.
¿Imatan chay yachachiwanchis? Chaypaq rimasunchis Estados Unidos nacionpi, Los Ángeles nisqa llaqtapi, 1984 watapi imachus pasasqanmanta.
Chay watapin ruwaranku Juegos Olímpicos nisqata, chaypin allin phawaqkuna phawananku karan 3.000 metrota.
Iskay phawaqkunan ñawparisharanku, hukninmi karan Gran Bretaña nacionmanta, huknintaq Estados Unidos nacionmanta.
Phawaspa kuskanmanña chayashaqtinkun qonqaylla tanqanarukuranku, chaywanmi hukninqa laq’arukuspa manaña phawayta atiranñachu, huknintaq manaña allintachu phawayta atiran hinaspa qanchis puestopi chayaran.
¿Destinasqañachu karan chhayna sucedenanpaq?
Wakinqa: “Arí ”, nispapaschá ninkuman, ichaqa, rikusqanchis hina, qonqayllan chayqa sucederan.
Chhaynaña kaqtinpas yaqapaschá wakinqa ninkuman: “Chay iskay phawaqkunaq destinonkupunin karan tanqanakunankupaqqa ”, nispa.
Ichaqa, chay phawaqkunamanta willaqkunaq nisqankuman hinaqa, iskayninku ganaytapuni munaspa sinchita kallpachakusqankuraykus chaykuna sucedenman karan.
Arí, Bibliaq nisqanman hina, sapankan qonqaylla “imaynapipas rikukunku ”.
Imatapas ruwananchispaq maytaña kallpachakunchis chaypas, imapas rikhurillanmanmi chayta mana allinta ruwananchispaq. Ichaqa manan destino kasqanraykuchu chaykunaqa suceden.
Chhaynaqa, ¿imaraykutaq Bibliari nin: “Imaymanapaqmi tiempo kan ”, nispa?
¿Imatan ruwana imapas ruwasqanchis allinpi tukunanpaq? Tiempollanpin imatapas ruwana
¿Destinomantachu rey Salomón rimasharan: “Imaymanapaqmi tiempo kan ”, nispa nisqanwan?
Manan. Aswanmi payqa rimasharan Diospa munaynin hunt’akunanpaq huk tiempo churasqa kasqanmanta, hinallataq runakunata yanapanqachus icha manachus chaymantawan.
¿Imaynapin chayta yachanchis?
Chaypaq qhawasunchis qatiqnin textokunapi imatawan nisqanta.
Runakunaq imaymana ruwasqanmanta rimasqan qhepallamanmi rey Salomón nillarantaq: “Ñoqan rikurqani Diosqa ruwashanankupaq runakunaman llank’ana qosqanta.
Diosqa lliwtan tiemponpi sumaq tupaqta ruwarqan ”, nispa (Eclesiastés 3: 10, 11).
Chay textopi rikusqanchis hina, runakunaqa imaymanapin llank’ayta atinman.
Chaymantapas sapanka runan akllakunman imapichus llank’ay munasqanta.
Ichaqa tukuy imapas maychus hayk’aqchus ruwakunallanpin ruwakunan allin kananpaqqa.
Chaypaq yuyarisunchis Eclesiastés 3: 2 textoq nisqanta, chaypin Salomonqa khaynata qelqaran: “Kanmi plantana tiempo, kallantaqmi t’irana tiempopas ”, nispa.
Imataña ruwankuman chaypas, manachá allintachu tarpusqankuqa wiñanman.
¿Pitaq huchayoqri kanman chhayna sucedesqanmanta?
¿Allintachu chay tarpuq rimashanman: “Destinoyá huchayoq tarpusqay mana allinta wiñananpaq ”, nispa nisqanwan?
Manan riki.
Aswanpas chay tarpuqmi huchayoqqa mana tiemponpi tarpusqanrayku.
Diospa churasqan tarpuna tiempollapi tarpunman karan chayqa, allintapaschá cosechanman karan.
Rikusqanchis hina, manan Diospa munayninchu tukuy ima sucedewasqanchisqa, aswanmi payqa kamachikun llapa imapas imaynatachus hayk’aqchus ruwakunanta.
Chhaynaqa kusisqa kawsananchispaqqa yachananchismi imachus Diospa munaynin kasqanta, hinallataq kay tiempopi imata ruwananchistachus munan chaytawan.
Arí, imakuna sucedewananchisqa manan nisqañachu kashan; Diospa munasqallanmi willasqaña kashan, chaytaqa manan pi runapas cambiayta atinmanchu.
Profeta Isaiaswanmi Diosqa willachiranña: “Chay hinan rimasqay simiyqa manan hinallachu kutimuwanqa, aswanpas imachus munasqaytan ruwanqa, hinaspan kamachisqayta llapantapuni hunt’anqa ”, nispa (Isaías 55: 11).
Chaypi rikusqanchis hina Diospa ‘ rimasqan simiqa ’ otaq imapas yuyaykusqanqa hunt’akunqapunin, chhaynaqa, ¿imata ruwananpaqmi pay allintaña yuyaykun?
¿Imaynatan yachasunman Diospa munayninta?
“Diosqa lliwtan tiemponpi sumaq tupaqta ruwarqan ” nispa nisqan qhepamanmi rey Salomonqa niran: ‘ Runamanqa [Diosmi] qoykurqan winay - wiñay kaqkunapi yuyariy atiyta, chaypas runaqa manan llapanta entiendeyta atinchu Diospa qallariymanta tukukuykama ruwasqantaqa ’, nispa (Eclesiastés 3: 11).
Versión Moderna nisqa Biblian chay textopi khaynata nin: “Diosmi runata kamaran wiñaypaq kawsay munaqta; [...] runaqa manan entiendeyta atinchu Diospa qallariymanta tukukuykama ruwasqantaqa ”, nispa.
Imaymanataña chay textomanta yachachinku chaypas, sut’i entiendeymi kashan imamantachus rimashasqanqa.
Llapanchismi hayk’aqllapas tapukuranchis: “¿Imapaqmi kawsani? ¿Imaynan kasaq qhepa tiempopi? ” nispa.
Chaymantapas, ñawpaqpipas kunanpas runakunaqa nishallanchismi: “Manachus hina sinchita llank’aspa wañunallapaqchu kamasqaqa kasunman karan ”, nispa.
Arí, runakunallan piensanchis hamuq tiempopi imayna kananchismanta, wañupunanchis p’unchaymantawanqa.
Maytan munasunman wiñaypaq kawsayta, riki.
Eclesiastés qelqapi nisqan hina, “Diosmi runata kamaran wiñaypaq kawsay munaqta ”, chayraykun.
Wiñaypaq kawsayta munaspan runakunaqa ñawpaqmantapachaña tapukunku: “¿Kawsashasunmanraqchu wañupusqanchis qhepaman? ” nispa.
Wakinqa ninkun: “Wañupuqtinchisqa espiritunchisqa kawsashallanmi ”, nispa.
Wakintaq ninku: “Tukuy ima sucedewasqanchisqa nisqañan kashan, chaytaqa manan cambiasunmanchu ”, nispa.
Chaykunataña ninku chaypas, manan allintachu entiendenku imapaqchus kawsasqankuta. ¿Imarayku?
Manayá paykunallamantaqa chaykunata entiendeyta atinkumanchu, Biblian nin: “Runaqa manan llapanta entiendeyta atinchu Diospa qallariymanta tukukuykama ruwasqantaqa ”, nispa.
Unay tiempomantañan yachaysapa runakuna manapuni entiendeyta atirankuchu imaraykus runakuna wiñaypaq kawsayta munashaspapas wañunku chayta.
Ichaqa, Diosllan chaytaqa allinta willawasunman, ¿imarayku?
Payyá runakunata kamaran wiñaypaq kawsay munaqta, payllataqmi yachachiwasunman wiñaypaq kawsananchispaq imakuna ruwananchistapas.
Chaymi Biblia Jehová Diosmanta khaynata nin: “Makiykita kicharispan llapa kawsaqkunata munasqankuwan saksaykachinki ”, nispa (Salmo 145: 16).
Chay hinaqa, imapaqchus kawsasqanchismanta, imaraykuchus runa wañusqanmanta, imachus Diospa munaynin kasqanmantawan yachananchispaqqa Diospa Simin Qelqatan estudiananchis. [4 paginapi willakuy]
[5 paginapi willakuy]
Sichus mana tarpuna tiempopi tarpusqanchisrayku mana allintachu wiñanman tarpusqanchis chayri, ¿nisunmanchu: “Destinasqañachá kasharan chhayna kananpaq ”, nispa?
[6 paginapi willakuy]
‘ Diosmi kamawaranchis wiñaypaq kawsay munaqta ’, chaymi tapukunchis imapaqchus kawsasqanchista
Kawsayniykiqa qanmantan kanqa
“Diosqa runata kamarqan, Diosman rikch’akuqtan paytaqa kamarqan, qharita warmitawanmi kamarqan. ” (Génesis 1: 27)
¿Iman chay ruwasqan karan? Paypa kamasqan runakunan: Adanwan Evawan, paykunamantan rimashan Bibliaq qallariyninpi (Eclesiastés 3: 11).
Diosmi paykunata nisqa: “Askhata miraychis, kay pachamanpas hunt’aykuychis, chaypi munayniyoq kaychis, kamachiychistaq challwakunata, phalaq animalkunata, kay pachapi puriq, suchuq llapa animalkunatapas ”, nispa (Génesis 1: 28).
Chaypi nisqan hina, Diosqa runakuna wawakunayoq kanankuta, kay pachata cuidanankuta hinallataq sumaq paraisoman tukuchinankutawanmi munaran.
Payqa manan niranchu hayk’a tiempo kawsanankuta nitaq hayk’aq wañunankutapas.
Aswanmi munaran sumaqta kawsanankuta.
Arí, Diospa munayninman hina kawsaspaqa sumaqtan mana imamanta llakikuspalla kawsankuman karan.
Kunanmi ichaqa mana chhaynatachu kawsashanchis, aswanmi machuyapuspa payayapuspa ima wañupunchis.
Chaychá Jobpas niran: “Runaqa pisi p’unchaynillayoqmi, askha sasachayniyoqmi ”, nispa (Job 14: 1).
¿Iman pasaran khayna kawsay kananpaq?
Chaymantan Biblia nin: “Huk runallawan [mi] huchaqa kay pachapi qallarirqan, huchawantaq wañuypas rikhurirqan, chay hinallataqmi, wañuyqa llapa runaman chayarqan llapallan huchallikusqankurayku ”, nispa.
¿Pin kanman karan hucha paqarichiq ‘ runa ’? Adanmi karan, paymi yuyaypi Diosta mana kasukusqachu (Génesis 2: 17).
Mana kasukuq kasqanraykun manaña wiñaypaqchu kawsaran.
Wawankunapas manañan atirankuñachu wiñaypaq kawsaytaqa, aswanmi saqewaranchis huchata wañuytawan.
Ichaqa, ¿manañachu imatapas ruwayta atikuran?
Manan. Diosqa hunt’anqan imachus munasqanta
Tiempoq pasasqanman hinan Diospa kamachin khaynata niran: “Chanin runakunaqa kay hallp’atan hap’ikapunqaku, chaypin wiñaypaq tiyanqaku ”, nispa (Salmo 37: 29).
Bibliaqa nillantaqmi: “Diosmi paykunaq ñawinkumanta tukuy weqeta pichanqa, manan wañuypas kanqañachu, manallataqmi llakikuypas, waqaypas, nanaypas kanqañachu, ñawpaqkaqkunaqa manaña kapusqanrayku ”, nispa.
Diospunin niran: “Qhawariy, ñoqan lliw imaymanata mosoqta ruwa [saq] ”, nispa.
Bibliaq nisqan hina, llapa ima ruwanapaqpas kanmi huk tiempo.
Ichaqa yaqapaschá tapukusunman: “¿Hayk’aqtaq hunt’akunqa Diospa munayninri? ” nispa.
Kay revistata ruwaq Jehová Diospa testigonkunaqa yachaykun “tukukuy qaylla p’unchaykuna [pi] ” kashasqanchista hinallataq Dios“ lliw imaymanata mosoqta ruwa [nan] ” tiempo chayamushasqantawan, chaytan ñoqaykuqa llapa runakunaman yachachishayku.
Chaymantapas kallpachaykikun Bibliamanta astawan yachanaykipaq, chhaynapin yachanki qhepa tiempopi kawsay imaynachus kananta.
Chaymi llapanchista Biblia niwanchis: “Señor Diosta maskhaychis tarinaraq kashaqtin, payta waqyakuychis qayllallapiraq kashaqtin ”, nispa (Isaías 55: 6).
Chhaynaqa wiñay kawsayman aypay mana aypaypas ñoqanchismantan kanqa, manan pimantapaschu.
Chaymantapas imaynachus kawsayninchis kanqa, hayk’aqchus wañusun chaykunaqa manan willasqañachu kashan.
[7 paginapi willakuy]
“Qhawariy, ñoqan lliw imaymanata mosoqta ruwa [saq] ”
Kaykunamanta yachachin
Abril - junio 2009
¿Destinasqañachu kashanchis?
KAYKUNAMANTAN WILLAKUSHAN
3 Imaymanapaqmi tiempoqa kan
6 Kawsayniykiqa qanmantan kanqa
8 ¿Kanchu Dios icha manachu?
9 ¿Jesuschu tukuy atiyniyoq Dios?
10 ¿Llapa religiontachu Dios allinpaq qhawarin?
11 Paraqa Diospa regalonmi 15 Diosta manchakuy, amataq runataqa
18 ¿Manchakunkichu wañusqakunata?
21 Familiakunapaq sumaq yachachiykuna: ¿Imaynatan wawakunata uywana?
24 ¿Imakunatan yachasunman Jesuspa mamitanmanta? 30 ¿Imapaqmi Dios Mariata akllaran?
Diosta manchakuy, amataq runataqa
HUK jovenmi admirasqaraq uyarisharan Jehová Diospa testigonkunaq yachachisqanta.
Chay jovenqa yachaytapunis munasqa imarayku Dios millay kawsayta hinallata qhawasqanmanta.
Chaytan testigokunaqa Bibliawanpuni willasharanku, chaywanmi admirasqa kasharan.
Payqa manan yachasqachu Bibliapi chaykuna willasqanta.
Chay testigokunaq ripusqan qhepallamanmi wasiyoqqa chayasqa, hinan sinchi phiñasqa jovenpa cuartonman haykuspa tapusqa: “¿Pikunan karan chay iskay runakuna? ” nispa.
Hinan chay jovenqa sinchita mancharikuspa mana rimariytapas atisqachu.
Chaymi chay wasiyoqqa sinchi phiñasqa nisqa: “Yachanin pikunachus kasqanta, huk kutitawanchus chay runakunata kaypi rikusaq chayqa, ripunkin wasiymanta ”, nispa.
Chaykunata nirparispan chay wasiyoqqa punkuta wisq’arparispa pasapusqa.
Cheqaq cristianokunaq contranpi hatariqkunaqa kanqapunin
Chaykunaqa pasanpunin, Bibliapipunin niranña: “Jesucristowan hukllachasqa kaspa Diospaq hinapuni kawsayta llapa munaqkunaqa qatiykachasqapunin kanqaku ”, nispa.
Arí, chaypi nisqan hina cheqaq cristianokunaqa manan allin qhawarisqachu kanku.
¿Imaraykun chaykuna kanman?
Chaymantapas Bibliaq nisqan hina, chay Saqraqa “qaparishaq león hinaraqmi tukuyneqta purishan pillatapas oqoykunanpaq maskhaspa ”.
Arí, Saqraqa imaymanatan ruwan runakunata Diosmanta karunchananpaq.
Hukninmi runata manchakuy, chaymantan kunan yachasun.
Rikusqanchis hina cristianokunataqa hark’ashallankupunin.
Chaychá payqa manaraq wañushaspa niran: “Yanqa qasin cheqnikuwarqanku ”, nispa.
Chaymantapas qatikuqninkunatan niran: “Kay pacha runakunachus cheqnikusunkichis chayqa, yachaychis qankunamanta ñawpaqtaraq ñoqata cheqnikuwasqankuta.
Manan kamachiqa patronninmanta kurakchu, nispa qankunaman nisqay simita yuyariychis.
Ñoqata qatiykachawarqanku chayqa, qankunatapas qatiykachallasunkichistaqmi ”, nispa.
Apostolkunaq tiemponpi wakin runakunaqa huk runakunata manchakusqankuraykun mana willakuqkuchu cristianokuna yanapakusqankuta.
Bibliapin willan wakin chay runakunamanta, paykunaqa ‘ judío umallikunata manchakusqankuraykun ’ mana Jesusmanta rimaqkuchu.
Chay tiempopi religionta umalliqkunaqa runakunatan amenazaqku: “Pipas Cristopi iñiqqa sinagogamantan qarqosqa kanqa ”, nispa.
Chaypi rikusqanchis hina, askha runakunan huk runakunata manchakusqankurayku mana cristianochu karanku.
Chay tiempopin Jerusalén llaqtapi cristianokunatapas “sinchita qatiykachayta qallarirqanku ”.
Ichaqa manan Jerusalén llaqtapi cristianokunallachu chhaynapi tarikuranku, aswanpas romanokunaq kamachisqan llapa llaqtakunapin.
Roma llaqtapi judío runakunan apóstol Pablota niranku: “Yachaykun chay t’aqa contra hinantinpi rimasqankuta ”, nispa.
Arí, chay runakunaq nisqan hina, cristianokunaqa ‘ hinantinpin ’ qatiykachasqa karanku.
Kay tiempopipas Saqraqa kaqllatataqmi ruwan Cristota qatikuy munaqkunawan.
Chaymi Jehová Diospa testigonkunawan Biblia estudiaq askha runakuna hukkunaq k’amisqan burlakusqan ima kanku.
Chhayna kaqtinqa yaqapaschá hukkunawan allillanpi kayta munaspa manchakunkuman Biblia estudiayta.
Chakrapi llank’aqkunapas ninkumanpaschá: “Bibliata estudiasaq chayqa manapaschá chakraypi yanapawanqakuchu nitaq uywaykunatapas qhawaysiwanqakuchu ”, nispa.
Chhayna manchasqaña tarikuranku chaypas, askha runakunan Jehová Diospi confiaspa estudiallaranku, Jesús hina Diospa munasqanta ruwanankupaq.
Chay ruwasqankumantan Jehová Diospas paykunataqa cuidallaranpuni.
Runakunata manchakunamantaqa Diostan manchakunanchis
Bibliaqa Diosta manchakunanchispaqmi niwanchis manan runata manchakunapaqchu.
Arí, “yachayniyoq kanapaqqa Señor Diostaraqmi manchakuna ” (Salmo 111: 10).
Ichaqa, ¿imataq Diosta manchakuyri?
Chay manchakuyqa manan khatatataychu nitaq millay runata manchakuy hinachu, aswanmi payta munakusqanchisrayku sonqonta kusichiy otaq imatapas munasqanman hina ruway.
¿Imaraykutaq Diostari manchakuna?
Chaytan kunan yachasun.
1 Jehová Diosllan tukuy atiyniyoqqa.
Paypaqqa “hatun suyukuna [pas] unu sut’uy hinallan ” (Isaías 40: 15).
Paymantan kanqa pichus wiñay kawsayta chaskinqa pitaqchus mana chayqa. Chhaynaqa, ¿pimanmi risunman?
Paypa ladonmanta kayllan allinqa kanman. Ichaqa, ¿imatan ruwananchis paywan kanapaq?
Paymantan allinta yachananchis, mana manchakuspataq kasukuna.
2 Diosqa yanapawasunmi imapipas.
Proverbios 29: 25 texton nin: “Runakunata manchapakuyqa huk toqllan [otaq trampan], Señor Diosman hap’ipakuqmi ichaqa waqaychasqa kashan ”, nispa.
¿Imaraykun runakunata manchakuy huk trampa kanman?
Manan Jehová Diosta serviyta atisunmanchu aswanmi manchapakuspalla purisunman, chayraykun.
Chhaynaña kaqtinpas Jehová Diosmi khaynata niwanchis: “Ama manchakuychu, qanwanmi ñoqaqa kashani, ama pisipaychu, ñoqaqa Diosniykin kani, ñoqan kallpachasqaykipas yanapasqaykipas, ñoqan hap’iykusqaykipas ”, nispa (Isaías 41: 10).
3 Diosqa munakunmi paypa munayninta ruwaqkunataqa.
Apóstol Pablon niran: “Allintapuni yachani: Manan wañuypas, kawsaypas, angelkunapas, kamachikuqkunapas, atiyniyoqkunapas, kunankaqpas, hamuqkaqpas, hanaq pachapi kaqpas, Ukhu - pachapi kaqpas, ima kamasqapas Señorninchis Jesucristopi Diospa munakuyninmantaqa t’aqawasunchischu ”, nispa.
Arí, chaypi nisqan hina, sichus Jehová Diosta kasukushallasun chayqa payqa anchatan munakuwasun.
4 Diostan agradecekunanchis tukuy imaymana qowasqanchismanta.
Jehová Diosraykun kawsanchis, payraykun tukuy imaymanapas kashan chhaynapi kusisqa kawsananchispaq.
Bibliapunin willawanchis ‘ tukuy allin kaqkuna ’ Diosmanta hamusqanta.
Chaymi Davidpas Jehová Diospa munakuyninta rikuspa khaynata niran: “Diosnilláy Señor Dios, askhallañan musphana ruwasqaykikunaqa, askhallañan yuyarikuwasqaykikunaqa. ¡Manan pipas qan hinaqa kanchu!
Chaykunamanta rimariyman chaypas, manan yupayta atiymanchu ”, nispa (Salmo 40: 5).
5 Imayna kasqanchisqa yaqapaschá hukkunatapas yanapanman.
Sichus Dios munakusqanchista rikuchisun payllatataq manchakusunpas chayqa, yaqapaschá hukkunata yanapasunman.
Jesuspa familianmanta yuyarisun.
Paykunamanta wakinqa manan creesqakuchu Jesuspi, aswanmi niranku: “Manan yuyayninpichu kashan ”, nispa.
Kawsarimpusqan qhepamanmi ichaqa familianmanta askha paypi iñiranku.
Wayqen Judas, Santiagopas Bibliapi wakin librokunataraqmi qelqaranku.
Saulowanpas chaymi pasaran, payqa cristianokunatan qatiykachaq chaymantañan apóstol Pablo kapuran.
Sichus ñoqanchispas tukuy sonqowan Jehová Diosta servishallasun chayqa, yaqapaschá hark’awaqninchiskunapas cristianoman tukupunkuman.
Aberash sutiyoq warmimanta yachasunchis.
Jehová Diospa testigonkunawan Bibliata estudiayta qallariqtinmi ichaqa wakin familian religionpi umalliqkuna ima, sinchita hark’aqku.
Chaymi familianmanta wakin Bibliata estudiaqkunaqa, manchakusqankurayku manaña estudiayta munasqakuchu.
Aberashmi ichaqa Diospa yanapayninta mañakusqa mana pisipaspa estudiananpaq, chaymantañan bautizakapuran.
Chhayna ruwasqanraykun familianmanta pusaq runakuna hukmanta Biblia estudiayta qallariranku.
Mana manchakuqmi kana
Runakunata mana manchakunapaqqa Jehová Diostan tukuy sonqowan munakunanchis.
¿Imatan chaypaq ruwana? Bibliatan allinta estudiana chaypitaq yuyaymanana, wakin textokunaqa Hebreos 13: 6 hinan, chay textopin nin: “Señormi yanapaykuwaqniyqa, manan manchakusaqchu.
Runari, ¿imanawanqataq? ”
Sichus ñoqanchis Bibliaq nisqanman hina kawsasunchis chayqa, imaymana allinkunatan chaskisunchis.
Yachasunmi imaraykuchus kawsasqanchista, imaraykuchus wañusqanchista, imaymanakunatawan.
Chaymantapas Bibliapiqa allin yuyaychaykunan kashan, chaypin yachachillantaq qhepa tiempopi sumaq kawsay kananta.
Chaykunan yanapawasunchis amaña sinchita llakikunapaq.
Tukuy atiyniyoq Diosmantapas ima ratupas mañakullasunmanmi.
Apóstol Juanmi niran: “Kay pachaqa tukukapushanmi, tukuy imaymana mana chanin munayninkunapiwan.
Diospa munayninta ruwaqmi ichaqa wiñaypaq kawsanqa ”, nispa.
Chhaynaqa manan runakunata manchakushanachu, aswanmi Diosta manchakuna, chhaynapin wiñaypaq kawsasun.
Jehová Diosmi nisunki: “Churilláy, yachayniyoq kay, hinaspa sonqoyta kusirichiy, chaymi k’amiwaqniyman kutichisaq ”, nispa (Proverbios 27: 11).
Chhaynaqa, kasukuyyá invitasqasuykita.
Payta manchakuqkunatan Jehová Dios nillantaq: “Huch’uyyaykukuqqa Señor Diostapas manchakuqqa qhapaq kayta, hatunchasqa - kayta, unay kawsaytawanmi tarinqa ”, nispa (Proverbios 22: 4).
[17 paginapi foto]
Aberash runata mana manchakuq kasqanraykun familianmanta pusaq runakuna Bibliata estudiashanku
Jesuspa wañusqan p’unchayta yuyariyqa ancha allinpunin
Jesusqa 33 watapi 14 Nisán killapin wañuran.
¿Imaraykun Jesuspa wañusqan allinpuni karan?
Imaymanakunapaqmi allin karan.
Runakunaqa atisunmanmi wañunanchiskama Diospa munaynin ruwayta.
Chaytan Jesusqa rikuchiran wañunankama Diospa munayninta ruwaspa.
Jesuspa wañusqanraykun wakin runakunapas hanaq pachapaq akllasqa kanku chhaynapi paywan kuska gobiernamunankupaq.
Chaymantapas wañusqanraykun kay pacha paraisoman tukuqtin askha runakuna chaypi kawsanqaku.
Chaypin niran: “Kaytan ruwankichis yuyariwanaykichispaq ”, nispa.
¿Qanri yuyarinkichu chay p’unchayta?
Jehová Diospa testigonkunan invitaykiku Jesuspa wañusqan p’unchayta ñoqaykuwan kuska yuyarinaykipaq.
Kay watapiqa aparikunqa 9 p’unchay abril killapin, Inti haykuy qhepallata.
Chaypi kayta munanki chayqa, llaqtaykipi kaq Testigokunata tapukuy maypichus, ima horatachus chay huñunakuy aparikunqa chayta willanasuykipaq.
Yuyaykushallasun premio chaskinanchispi
“Ñawpaqllamanpunin phawashani, [...] premiota chaskinaypaq. ”
¿Ima premiota aypananpaqmi apóstol Pablo kallpachakuran?
APÓSTOL Pabloqa allin familiamantan hamuran, paytan reqsikullantaq Tarso llaqtamanta Saulo nispa.
Paytaqa Kamachikuy Simita yachachiq allin reqsisqa Gamalielmi ñawpa taytankunaq religionninta yachachiran.
Payqa profesionninwan kay pachapi k’ancharinanpaq hinan karan.
Ichaqa qonqayllamantan religionninta saqepuspa cristianoman tukupuran.
Chaymantapachan kallpachakuran mana hayk’aq tukukuq kawsayta aypananpaq, Diospa Reinonpi rey sacerdote kananpaq ima, ¡chayqa tukuy imamantapas aswan valorniyoq premion karan!.
2, 3.
¿Imaynatan Pablo hanaq pachapaq premionta qhawariran?
Pabloqa ancha allinpaqmi chay premiota qhawariran, chaytaqa yachanchis kay nisqanpin: “Tukuy imakunachus ancha chaniyoq kawarqan chaykunatan kunanqa Cristopi iñisqayrayku mana imapaq valeqta qhawapuni.
Chaykunamantapas astawanqa tukuy imaymanayoq kaytapas mana valeq q’opata hinan qhawani Señorniy Jesucristota reqsinaypaq. Payta reqsiymi may chaniyoqpuniqa.
Cristoraykun lliwta saqepuni, hinaspa q’opata hina qhawarini Cristota chaskikuspa ”.
Pabloqa runakunapaq Diospa munayninta yachasqanmantapachan kay pachapi runakunaq aypasqan qhapaq kayta, allin qhawarisqa kayta, hukkunatapas mana valeq q’opata hina qhawariran.
Chaymantapachan payqa kallpachakuran Jehová Diosta Churintawan astawan reqsinanpaq, Jesús kikinmi Taytanmanta mañakuspa nisqa: “Chay wiñay kawsayqa kaymi: Qan sapallayki cheqaq Diosta, kachamuwasqayki ñoqa Jesucristotawan reqsiyninku ”, nispa.
Chay wiñay kawsayman aypaytan apóstol Pabloqa munaran, chaytan Filipenses 3: 14 textopi nisqan rikuchin: “Ñawpaqllamanpunin phawashani, Jesucristowan hukllachasqa kaspay premiota chaskinaypaq, chaypaqmi Diosqa hanaq pachaman waqyawarqan ”.
Arí, payqa yuyaykullaqpunin premio chaskinanpi, chay premioqa karan hanaq pachapi wiñay kawsay, Diospa Reinonpi kamachikuq kanan iman.
Hallp’api wiñay kawsay
4, 5.
¿Ima premiotan chaskinqaku kunan tiempo millonninpi Diosta serviqkuna?
Ichaqa yaqa llapa Diosta serviqkunapaqmi kay Hallp’api wiñay kawsay premionku kanqa, ¡may allinmi chayman aypanapaq kallpachakuyqa!
(Sal. 37: 11, 29.)
Chay kawsayman aypayqa manan mosqoyllachu, Jesusmi prometeran: “Kusisamiyoqmi llamp’u sonqoyoqkunaqa, paykunaqa kay pacha hallp’atan herenciapaq chaskinqaku ”, nispa.
Salmo 2: 8 versiculoq nisqan hina, Criston kay Hallp’ata chaskinanpaq ñawpaq kaq herederoqa, 144.000 runakunataq paywan kuska hanaq pachamanta kamachimunqaku (Dan.
7: 13, 14, 22, 27). Wak ovejamanta kaqkunan ichaqa Diospa Reinon kamachisqan kay Hallp’api tiyanqaku, chay herenciatan “Diosqa kay pacha kamasqamantapacha [paykunapaq] wakichirqan ”.
Diosqa hunt’anqapunin promesankunata payqa ‘ manan llullakunmanchu ’.
Chayraykun ñoqanchispas Josué hina promesankunapi confiasunman, paymi Israel runakunata kallpacharan: “Ñawpaqtaraqmi munani qankuna tukuy alma, tukuy sonqo Señor Diospa sumaq nisqasuykichista llapanta hunt’asqanta reqsikunaykichista, payqa llapantapunin rimarisqantaqa hunt’arqan ”, nispa (Jos.
23: 14).
Mosoq pachapiqa manan kay tiempopi hina imaymana llakikuykuna kanqañachu.
Manañan kanqachu guerrakuna mana chanin ruwaykuna. Chinkapunqan wakcha kay, onqoykuna, wañuypas.
Manan ima nanaypas kanqañachu kay Hallp’ataq huk sumaq paraisoman tukupunqa.
Mana hayk’aq kusikusqanchista hinan chaypiqa q’ochukusun.
Sapa p’unchay kawsaspan ancha kusisqa kasun.
¡May sumaqmi chay premioqa!
6, 7. a) ¿Imaynatan Jesús rikuchiran Paraisopi sumaq kawsay kananta?
b) ¿Ima suyakuymi kan wañuqkunapaq?
Kay Hallp’api Jesús kashaqtinmi Diosqa santo espiritunta payman qoran, chhaynapi Diospa Reinonpi kamachiqtin pachantinpi ancha allin ruwaykuna kananta rikuchiwananchispaq.
Bibliaq nisqan hina, Jesusqa kinsa chunka pusaqniyoq wataña such’u kashaq runatan hampiran (leeychis Juan 5: 5 - 9).
Huk kutipitaq ‘ ñawsa naceq runata ’ hampiran.
Imayna qhaliyasqanmanta tapuqtinkun chay runaqa Jesusmanta niran: “Manan hayk’aqpas uyarikurqanchu ñawsapuni naceqpa ñawin kicharisqamantaqa.
Manachus Diosmanta pay kanman chayqa, manan imatapas ruwayta atinmanchu ”, nispa.
Jesusqa chay milagrokunata ruwaran Diospa atiynin paypi kasqanraykun.
Maytaña rispapas ‘ onqosqakunataqa qhaliyachiranmi ’.
Jesusqa manan onqosqakunata such’ukunallatachu hampiran, wañusqakunatapas kawsarichiranmi.
Huk kutinmi 12 watanpi kashaq sipascha wañuran, chaymantan tayta - maman sinchita waqasharanku.
Jesustaq chay sipaschaq kasqanman chayaspa niran: “Sipascha, qantan niyki, sayariy ”, nispa.
Sipaschataq sayarirospa puririran.
¡Imaynataraqchá tayta - mamanpas hukkunapas kusikuranku!
(Leeychis Marcos 5: 38 - 42.)
Hamuq tiempopipas ancha kusikuymi kanqa waranqa waranqanpi ‘ chanin mana chanin [runakuna] wañusqankumanta ’ kawsarimuqtinku.
Paykunaqa llapallankun atinqaku huk sumaq kawsay qallariyta wiñaypaq kawsaytapas.
8, 9. a) ¿Iman sucedenqa Waranqa Wata Kamachikuypi Adanpa huchanrayku imaymana nanaykunawan?
b) ¿Imayna juzgasqan kanqaku kawsarimpuqkuna?
Kawsarimuqkunaqa manan manaraq wañushaspa huchallikusqankumantachu juzgasqa kanqaku, chhayna kaqtinqa hukmanta wañunankupaqmi huchachasqa kankuman.
Waranqa Wata Kamachikuypiqa pisi pisimantan Diospaq hunt’aq runakuna Jesuspa sacrificionrayku mana huchayoq ch’uyaman tukupunqaku.
“Señor Diosqa wiñaypaqmi wañuytapas chinkachinqa, llapaq ñawinmantan waqaytapas ch’akichinqa. ” (Isaías 25: 8.)
Chaymantapas Bibliaqa willanmi mosoq ‘ librokuna kicharisqa kananmanta ’, chaywanmi yachanchis mosoq pachapi tiyaqkunapaq mosoq yachachikuykuna kananta.
Kay pacha pisi pisimanta paraisoman tukushaqtinqa “runakunan yachan [qa] ku imachus chanin - kay kasqanta ” (Isa.
26: 9).
Apocalipsis 20: 12 nin: “Wañusqankumanta kawsarimpuqkunaqa imatachus ruwasqankuman hinan juzgasqa karqanku, librokunapi qelqasqa kasqanman hina ”, nispa.
Chaypi nisqan hina, kawsarimuqkunataqa juzgakunqa manan ñawpaqpi huchallikusqankumantachu, aswanpas kawsarimusqanku qhepaman imatachus ruwasqankuman hinan.
Chaymi rikuchin Jehová Dios ancha khuyapayakuq, munakuq, chanin kasqanta.
Chaymantapas kawsarimuqkunaqa qonqapunqakun kay millay pachapi imaymana llakikuykunapi tarikusqankuta, chaykunaqa “qonqasqan kapunqa, manañan yuyarisqapasñachu kanqa ” (Isa. 65: 17).
Sumaq yachachikuykunatan chaskinqaku lliwmi kusisqa kawsanqaku, chayraykun ñawpaq llakikuykunaqa qonqasqa kapunqa.
Armagedonmanta lloqsiq ‘ ancha askha runakunapaqpas ’ chhayna kusikuymi kanqa.
a) ¿Imaynan mosoq pachapi kawsay kanqa?
b) ¿Iman yanapasunki premioykita ama qonqanaykipaq?
Mosoq pachapiqa “manan mayqellanpas: ‘ Onqosqan kani ’, ninqachu ” (Isa.
33: 24). Manataqmi pipas wañunqachu.
Tiempowanqa manan ima nanaypas kanqañachu runakunaqa sapa illarimuytan rikch’arimunqaku sumaq kawsaywan q’ochukunankupaq.
Paykunapi anchata interesakuq askha amigokunayoqmi kanqaku, llank’asqankuwanpas kusikunqakun.
¡May kusikuymá chayqa!
Isaías 33: 24; 35: 5 - 7 textokunapi profeciakunata leespa yuyaymanay.
Chaypipas kashawaq hina yuyaykuy.
Chaymi yanapasunki hamuq tiempopi premioykita ama qonqanaykipaq.
Premionkuta qonqaqkuna
¿Imayna sonqoyoqmi Salomón karan kamachiyta qallarishaqtin?
Maypachachus yachanchis hamuq tiempopi sumaq premio suyawasqanchista chayqa, manan imaraykupas chay premionchista qonqananchischu imaynan wakinkuna qonqaranku hinata.
Salomonmanta qhawarisunchis.
Israel llaqtapi kamachiyta qallarishaspaqa huch’uyaykuspan Diosmanta mañakuran allin yachayta, allinkaqta mana allinkaqta reparananpaq yuyayta, chhaynapi llaqtata kamachinanpaq (leeychis 1 Reyes 3: 6 - 12).
Bibliaq nisqan hina, “Diosmi Salomonman allin yachayta allin yuyaytawan qorqan, chaymi lamar - qocha patapi aqo hinaraq yachayninqa karqan.
Chaymi Salomonqa Egipto runakunamantapas, inti lloqsimuy lado runakunamantapas aswan allin yachaysapa karqan ” (1 Rey.
4: 29 - 32).
¿Imatan nisqaña Jehová Dios Israel llaqtapi kamachiq reykunata?
Jehová Diosqa ñawpaqmantañan llaqtapi rey kaqkunata nisqa ‘ ama askha caballokunata huñunankupaq ’, ‘ amataq askha warmiyoqpaschu kanankupaq ’, chhaynapi sonqonku mana waqllinanpaq (Deu. 17: 14 - 17).
Askha caballokunata huñuspaqa enemigokunamanta llaqtata amachananpaq runakunaq kallpanpi confiasqantan reyqa rikuchinman karan, manataq Jehová Diospi confiasqantachu.
Askha warmiyoq kaypas manan allinchu karan, wakin warmikunaqa huk llaqtakunamanta kaspankun wak dioskunata yupaychaspa reypa sonqonta waqllichinkuman cheqaq Diosta qonqapunanpaq.
¿Imakunata ruwaspan Salomón Diospa kamachikuyninkunata mana kasuranchu?
Salomonqa manan Jehová Diospa kamachisqanta kasukuranchu.
Waranqanpin caballokunata huñuran soldadonkunapas askhan karan (1 Rey.
4: 26). Esposankunan 700 karan tiyaqmasin warmikunataq 300, chay warmikunaqa askhan huk llaqtakunamanta karanku.
Paykunan Salomonpa “sonqonta q’ewichirqan, hinan wak dioskunata yupaycharqan, payqa manan taytan David hinachu tukuy sonqo Diosnin Señor Diosman hap’ipaykukurqan ”.
Chayraykun Diosqa niran: “Ñoqan kamachisqayki suyuta qechupusqayki ”, nispa (1 Rey.
11: 1 - 6, 11).
¿Imaynapin tukuranku Salomonpas Israel runakunapas mana kasukuq kasqankurayku?
Cheqaq Diosta yupaychayqa ancha chaniyoqmi, Salomonqa chayta qonqaspan wak dioskunata yupaychayta qallariran.
Tiempowanqa llapa Israel runakunan wak dioskunata yupaycharanku, chayraykun Jerusalén llaqtaqa 607 watapi thunichisqa karan.
Chay qhepaman judío runakuna kallpachakurankuña hukmanta cheqaq Diosta yupaychanankupaq chaypas, pachak watakuna qhepamanmi Jesús niran: “Diospa qhapaqsuyunqa qankunamanta qechusqan kanqa, paypa munayninman hina ruwaqkunamantaq qonqa ”, nispa.
Chaymantan nillarantaq: “Wasiykichismi purunyapunqa ”, nispa.
Chay hinapunin karan, Israel runakunaqa mana kasukuq kasqankuraykun manaña Diospa llaqtanchu kapuranku. 70 watapin Roma suyumanta soldadokuna Jerusalén llaqtata templontawan thunichiranku, chay kutipi mana wañuq judiokunataq kamachi kanankupaq apasqa karanku.
¿Pikunan premionkuta qonqapuranku?
Judas Iscariotepas Jesuspa huknin apostolnin kashaspan sumaq premionta qonqapuran.
Payqa uyariranmi Jesuspa ancha allin yachachikuyninkunata, rikurantaqmi santo espirituq yanapayninwan milagrokuna ruwasqantapas.
Ichaqa manan sonqonta waqaycharanchu.
Jesús apostolkunawan qolqe churasqanku cajatan hap’iran “hinaspan chay qolqemanta suwakullaqpuni ”.
Payqa qolqe sonqo kasqanraykun Jesusta hap’ichinanpaq kinsa chunka qolqeta chaskikuran iskay uya umalliq sacerdotekunamanta.
Apóstol Pabloq puriqmasin Demaspas sonqonta mana waqaychasqanraykun aswan allin kaqkunata qonqapuran.
Paymantan Pablo niran: “Demasqa kay pacha kaqkunata munakuspanmi saqerpariwan ”, nispa.
Ñawpaq tiempopi sucedesqanqa yachananchispaqmi
16, 17. a) ¿Ima sasachaypin cristianokuna tarikunchis?
b) ¿Iman yanapawasun Saqraq trampankunata atipanapaq?
Kay tukukuy sasa tiempopi kawsaq cristianokunaqa allintan yuyaykunanchis ñawpaq tiempopi chay runakunata sucedesqanpi.
Biblian nin: “Ñawpa taytanchiskunata tukuy chay sucedesqankunaqa ñoqanchispa yachaqakunanchispaqmi karqan, ñoqanchisqa p’uchukay tiempopin kashanchis, chaymi chaykunaqa anyawananchispaq qelqasqa karqan ”, nispa.
“Kay pacha kamachiq diosqa ” yachanmi ‘ tiempon pisillaña kasqanta ’.
Chayraykun payqa tukuy atisqanta ruwanqa cristianokunata urmachinanpaq, chhaynapi Diosta mana kasukunankupaq.
Kay pachaqa makinpin kashan, chaymi mana allin yuyaykusqankunata mast’arishan.
Jehová Diosmi ichaqa llaqtanta yanapan ‘ hatun atiyta ’ qospa.
Chay hatun atiymi yanapawasun Saqraq churawasqanchis ima sasachaytapas atipananchispaq.
Yachanchismi Jehová Dios ‘ mañakuqninkunaman Santo Espiritunta qosqanta ’ chayraykun mañakushanallanchis.
¿Imaynatan kay millay pachata qhawarinanchis?
Pisi tiempollamantañan Satanaspa kamachisqan pachamanta kacharichisqa kasun, chayta yachaypas kallpachawanchismi.
“Kay pachaqa tukukapushanmi, tukuy imaymana mana chanin munayninkunapiwan.
Diospa munayninta ruwaqmi ichaqa wiñaypaq kawsanqa. ” Ñataq Satanaspa kamachisqan pacha tukupunqaña chayqa manan ima allintapas chaypiqa tarisunmanchu, Jehová Dioswan wiñaypaq allinpi kayllan cheqaq valorniyoqqa.
Kay pachaqa unuman chinkayapunanpaqña kashaq barco hinan, Diosmi ichaqa hunt’aq serviqninkunaman huk boteta qon mana wañunankupaq, chay boteqa Diospa llaqtanmi.
Ñan kay promesa hunt’akunqaña: “Millay runakunaqa wikch’usqapunin kanqaku, Señor Diosta suyakuqkunan ichaqa kay hallp’ata chaskinqaku ” (Sal. 37: 9).
Paraisoqa kayllapiñan kashan, chayrayku yuyaykushallasunpuni chay sumaq premionchispi.
• ¿Imaynatan apóstol Pablo premionta qhawariran?
• ¿Imaynatan mosoq pachapi tiyaqkunata juzgakunqa?
• ¿Ima ruwaymi kay tiempopi tukuy imamantapas cheqaq valorniyoq?
[12, 13 paginakunapi dibujo]
Paraisomanta Bibliapi leespa, ¿chaypipas kashawaq hinachu yuyaykunki?
“Makilla kaychis ”
“Tukuy imaymanaq tukukapuyninqa sispaykamushanñan.
Chayrayku, [...] makilla kaychis, Diosmanta mañakunaykichispaq. ”
¿Imamantan astawanqa Jesús yachachiran?
KAY Hallp’api Jesús kashaspaqa Diospa Reinonmantan astawanqa yachachiran.
Chay gobiernowanmi Diosqa rikuchinqa paylla kamachinanpaq derechoyoq kasqanta, sutintapas ch’uyanchanqa.
Chayraykun Jesusqa qatikuqninkunata yachachiran Diosmanta khaynata mañakunankupaq: “Qhapaqsuyuyki [reinoyki] hamuchun, munayniyki kay pachapi ruwakuchun, imaynan hanaq pachapipas ruwakun hinata ”, nispa.
Pisi tiempollamantan Diospa Reinonqa Saqraq kamachisqan pachata tukuchinqa hinaspa Diospa munayninta kay Hallp’api ruwachinqa.
Danielpa profetizasqan hina “llapa suyukunatan [kay tiempopi gobiernokunata] ñut’uspa tukunqa, wiñaypaqtaq kanqapas ” (Dan.
2: 44).
a) ¿Imaynapin Jesuspa qatikuqninkuna yachankuman Rey hina Jesús paykunawanña kashasqanta?
b) ¿Imatawanmi señal rikuchinan karan?
Jesuspa qatikuqninkunaqa anchatan munaranku Diospa Reinon hamunanta chayraykun tapuranku: “¿Imaynapitaq yachasaqku ñoqaykuwanña kashasqaykita?
Kay tiempopas tukukapunanpaqña kashaqtinqa, ¿imakunatan rikusaqku? ” nispa.
Hanaq pachapi Jesús Rey churasqa kasqanmantapacha ñoqanchiswanña kashasqanqa mana rikuyllan kanan karan, chayraykun qatikuqninkunaman yachanankupaq señalta qoran.
Chay señalqa Bibliapin qelqakuran hamuq tiempopi sucedenanpaq askha profeciakuna, chay profeciakunaq hunt’akusqanmi qatikuqninkunaman rikuchinan karan hanaq pachapi Jesús kamachiyta qallarisqanta.
Chaymantapas rikuchinanmi karan ‘ tukukuy qaylla p’unchaykuna ’ qallarisqanta, chayqa Satanaspa kamachisqan millay pachaq tukukuynin tiempon.
Kay tukukuy p’unchaykunapi rikch’asqalla kasun
¿Imaraykun cristianokuna makilla kashananku karan?
Apóstol Pedron qelqaran: “Tukuy imaymanaq tukukapuyninqa sispaykamushanñan.
Chayrayku, qankunaqa allin yuyayniyoq kaychis, makilla kaychis, Diosmanta mañakunaykichispaq ”, nispa.
Jesuspa qatikuqninkunaqa makillan kashananku karan kay pachantinpi imakunachus sucedesqanmanta, chaykunan rikuchinan karan Jesús hanaq pachapi kamachiyta qallarisqanta.
Kay millay pachaq tukukuynin chayamushaqtinqa astawanraqmi rikch’asqalla kashananku karan.
Jesusmi qatikuqninkunata niran: “Makilla kashaychis, manan yachankichischu [Satanaspa kamachisqan pachata tukuchinanpaq] hayk’aqchus wasiyoqpa hamunantaqa ”, nispa.
¿Imapin Diosta serviqkuna hukniray kanku kay pacha runakunamanta?
(Recuadrota qhaway.)
Yaqa llapa runakunan Satanaspa makinpi kashanku, chayraykun paykunaqa mana rikch’asqallachu kashanku imarayku pachantinpi imakunapas sucedesqanmanta.
Chaymi mana reparankuchu Cristo Rey churasqa kasqanmantapacha ñoqanchiswan kashasqanta.
Cheqaq cristianokunan ichaqa makilla kasharanku, chaymi paykunaqa allinta repararanku imarayku 1914 watamantapacha hukniray tiempo kapusqanta.
Jehová Diospa testigonkunaqa primera guerra mundial kasqanwan, chay qhepaman imaymana ñak’ariykuna kasqanwan iman 1925 watapi cuentata qokuranku 1914 watamantapacha Rey hina Jesús ñoqanchiswanña kashasqan sut’i kasqanta.
Chay watallapitaqmi qallariran Satanaspa kamachisqan millay pachaq tukukuy p’unchayninkuna.
Askha runakunan chaykunata mana yachashaspa ninku: “primera guerra mundial kasqanmantapachan hukniray tiempo kapun ”, nispa (“ Sasachakuy tiempon qallarin ” nisqa recuadrota qhaway).
¿Imaraykun makilla kashananchis?
1914 watamantapacha imaymana ñak’ariykuna kasqanmi rikuchin tukukuy p’unchaykunapiña kawsashasqanchista.
Jehová Diosqa pisi tiempollamantañan Cristota kamachinqa hanaq pacha ejercitonwan Satanaspa kamachisqan pachata tukuchinanpaq.
Arí, kay millay pachaqa ñan tukukapunqaña chayraykun cristianokunaqa Bibliaq nisqanta kasukuspa makilla kashananchis.
Chaymantapas kay pachaq tukukuynin chayamunankamaqa predicay llank’aytan pachantinpi aparinanchis.
Pachantinpi aparikuq llank’ay
6, 7.
¿Hayk’atan yapakuran predicacionmanta llank’ay kay tukukuy p’unchaykunapi?
Jehová Diospa testigonkunaq aparisqanku llank’aypas tukukuy p’unchaykunapi kashasqanchistan rikuchin.
Tukukuy tiempopi imakunachus kananmanta willaspan Jesusqa chay llank’aymanta niran: “Qhapaqsuyumanta allin willakuykunan kay pachantinpi willasqa kanqa, llapa suyukunaq yachananpaq, hinaqtinmi p’uchukayqa chayamunqa ”, nispa.
Qhawarisunchis imayna chay profecía hunt’akusqanta. 1914 watapi kay pachaq tukukuynin qallariqtinqa pisillan karanku allin willakuykunata predicaqkuna, ichaqa chaymantapachan askhaman yapakuran.
Kunanqa qanchis millón más testigokunañan pachantinpi predicashanku, pachak waranqa más t’aqakunapiñataq huñukushankupas.
Jesuspa wañusqanta yuyarinapaq huñukuypipas chunka millón runakunan paykunawan huñukuranku, 2008 watapaqqa askhapunin yapakuran.
¿Imaraykun Satanás mana hark’ayta atinchu predicación aparikunanta?
Llapa nacionkunapin Diospa Reinonmanta allin willakuykunata willakushan manaraq kay millay pacha tukupushaqtin, ‘ kay pacha kamachiq dios ’ Satanasña hark’akushan chaypas.
Paymi controlan kay pachapi gobiernokunata, religionkunata, hatun comerciokunata, chaykunamanta imaymana propagandakunatapas.
Chhaynaqa, ¿imaynapitaq Reinomanta predicacionri hinantinman mast’arikushan?
Jehová Diospa yanapayninwanmi.
Chayraykun Reinomanta willakuykunaqa t’ikarishan Satanasña hark’ananpaq kallpachakushan chaypas.
¿Imaraykun espiritualpi t’ikarisqanchis huk milagro?
Imaynatachus Reinomanta predicación hinantinman mast’arikusqanmanta, Diospa llaqtan wiñarisqanmanta, Diospa munayninmanta runakuna yachasqanmantapas huk milagron nisunmanmi.
Diospa mana yanapayninwanqa manan hayk’aqpas Reinomanta predicayqa aparikuyta atinmanchu (leeychis Mateo 19: 26).
Diosqa santo espiritunwanmi payta serviy munaq runakunata llaqtanman pusarimushan, chayraykun allin willakuykuna predicasqanchisqa Diospa munayninta hunt’aspa kusikuypi tukupunqa. “Hinaqtinmi p’uchukayqa chayamunqa. ”
Chay p’unchayqa ñan chayaramushanña.
‘ Manchay ñak’ariy ’
¿Imaniranmi Jesús manchay ñak’ariymanta?
Kay millay pachaqa ‘ manchay ñak’ariypin ’ tukupunqa.
Bibliaqa manan willanchu hayk’a tiempo chay ñak’ariy kananta, Jesusmi ichaqa kayta willaran: “Chay p’unchaykunaqa manchay ñak’ariymi kanqa, chay hinaqa manan hayk’aqpas kay pacha qallariymantapacha kunankama karqanchu, manataqmi kanqapaschu ”, nispa.
Kay pachapiqa ñan karanña hatun ñak’ariykuna, segunda guerra mundial nisqapipas yaqa soqta chunka millón runakunan wañuranku, chay ñak’ariykunamantapas aswanraq kananpaqqa imaynaraqchá manchay ñak’ariyqa kanqa.
Chay ñak’ariy tiempoqa Armagedonpin tukupunqa, chaypin Jehová Diosqa hanaq pacha ejercitonwan lliw Satanaspa kamachisqan pachata ch’usaqman tukuchipunqa.
11, 12.
¿Imawanmi qallarinqa manchay ñak’ariy?
Manaña Biblia willanchu manchay ñak’ariy hayk’aq qallarinanta chaypas, yachanchismi imayna qallarinanta, ñawpaqtaqa kay pachapi kamachikuqkunan lliw pantasqa religionkunata tukuchinqa.
Apocalipsis libropin 17, 18 capitulokunapi profeciakunan pantasqa religionta rikch’anachin huk rabona warmiwan, chay warmin kay pachapi lliw kamachikuqkunawan qhelli huchapi purin.
Apocalipsis 17: 16 textopi willasqan hina, pisi tiempollamantan kay pachapi kamachikuqkuna “rabona warmita cheqninqaku.
Hinaspa qechunqaku, llat’ananqaku, aychantapas mikhunqaku, ninawantaq ruphaykachinqaku ”. Chay tiempo chayamuqtinqa Diosmi gobiernokunaq sonqonpi churanqa “Paypa munayninta ruwanankupaq ” chhaynapi pantasqa religionta ñut’uspa chinkachinankupaq.
Chayraykun nisunman Diosmi pantasqa religionkunataqa tukuchinqa nispa.
Chay religionkunaqa unayñan mana p’enqakuspa pantasqa yachachikuykunata yachachinku, Dios serviqkunatapas cheqnikuspa qatiykachanku, chaymi Diosqa mana khuyapayaspa tukuchinqa.
Kay pacha runakunaqa manan yuyaykullankupaschu pisi tiempollamantaña pantasqa religionkuna ñut’usqa kananta.
Jehová Diospa hunt’aq serviqninkunan ichaqa allinta chayta yachanku, chaymi kay tukukuy p’unchaykunapi lliw runaman chaymanta willamushanku.
¿Imaynapin yachanchis pantasqa religión huk ratullapi tukuchisqa kananta?
Runakunaqa musphanqakuraqmi pantasqa religionkuna thunichisqa kasqanta rikuspa.
Bibliapi profeciakunan willan ‘ kay pacha reykunapas ’ khayna llakikunankuta: “¡Ay, imaraqmi, hatun Babilonia llaqta!
¡Ay, ikiraqmi, hatun atiyniyoq llaqta!
Ñawi ch’ipiq - niyllapin juzgasqa kayniykiqa chayarqamun ”, nispa.
‘ Ñawi ch’ipiq - niyllapi ’ nisqanmi rikuchin hatun Babilonia huk ratullapi tukuchisqa kananta.
¿Imatan Jehová Dios ruwanqa llaqtan contra hatariqtinku?
Pantasqa religionkuna thunichisqa kasqan qhepallamanchus hina pachantinpi Jehová Diospa testigonkuna contra hatarinqaku, paykunaqa Diospa juicionmantan willasharanku (Eze.
38: 14 - 16).
Ichaqa chayllamanmi Jehová Dios phawarimunqa llaqtanta amachananpaq, paymi prometeran: “Sinchi k’arakta phiñakuspaymi [rimasaq] [...] hinan reqsiwanqaku ñoqa Señor Diosqa kasqayta ”, nispa (leeychis Ezequiel 38: 18 - 23).
Diosmi hunt’aq serviqninkunata niwanchis: “Pipas qankunata tupaykuqqa ñawi ruruytan tupaykun ”, nispa (Zac.
2: 8). Chayrayku, enemigonkuna llaqtan contra hatariqtinqa Jehová Dios paykunawan maqanakunqa, chhaynapin manchay ñak’ariyqa Armagedonpi tukupunqa.
Diosqa Cristoq umallisqan hanaq pacha ejercitowanmi Satanaspa kamachisqan pachata tukuchinqa.
¿Imatan ruwananchis?
¿Imatan ruwananchis kay millay pachaq tukukuynin chayamushasqanrayku?
Ñataq kay millay pachaq tukukuynin chayaramushanña chayqa, ¿imatan ruwananchis?
Apóstol Pedron qelqaran: “Chay hinata tukuy ima kaqpas thunisqa p’uchukapunan kashaqtinqa, ¿imaynatataq kawsanaykichis?
Qankunaqa Dios sonqo purispan Diosllapaqña kawsanaykichis ”, nispa. Chay nisqanmi rikuchiwanchis Diospa kamachikuyninkunata kasukuspallapuni kawsananchista, ruwayninchiskunawan Dios munakusqanchista rikuchinanchistapas.
Chay ruwaymanta hukninqa manaraq kay millay pacha tukupushaqtin tukuy atisqanchista Reinomanta allin willakuykunata predicaymi.
Pedron qelqallarantaq: “Tukuy imaymanaq tukukapuyninqa sispaykamushanñan.
Chayrayku [...] makilla kaychis, Diosmanta mañakunaykichispaq ”, nispa.
Chayraykun Diosmantapas mañakushanallanchis santo espiritunwan llaqtanwan ima pusariwananchispaq. Chayta ruwaspaqa astawanmi payman k’askakusun rikuchisuntaq ancha munakusqanchista.
¿Imaraykun kasukunanchis Efesios 5: 15, 16 textoq nisqanta?
Chhayna tiempopitaq kawsashanchis chayqa, kasukunanchismi Diospa kay nisqanta: “Allintapuni reparakuychis imaynatachus kawsashasqaykichista, ama mana yuyayniyoq hinaqa kawsaychischu, aswanpas yachayniyoq hinapuni kawsaychis.
Tiempotaqa ama usuchiychischu, kay p’unchaykuna mana allin kasqanrayku ”.
Satanasqa imaymanatan ruwashan runakuna Diospa munayninta mana ruwanankupaq, otaq chayman mana yuyayninkuta churanankupaq.
Diosta serviqkunaqa allintan chayta yachanchis, chaymi mana munanchischu imapas Diospaq hunt’aq kayninchista waqllichinanta.
Yachanchisñataq kay pacha pisi tiempollamantaña tukukapunanta chayqa, Diospin tukuy confianzanchista churanchis hinallataq munaynin hunt’akunanpipas (leeychis 1 Juan 2: 15 - 17).
¿Imaynan mosoq pachapi runakuna sientekunqaku wañuqkuna kawsarimpuqtinku?
Jehová Diosmi prometen ‘ chaninkunatapas mana chaninkunatapas wañusqankumanta [...] kawsarichimpunanpaq ’.
Chay promesaqa sut’in kashan ¡wañusqakunan kawsarimunqaku!
Diosqa hunt’anqapunin chay nisqanta.
Isaías 26: 19 nin: “Wañuqniykikunan kawsarinqaku, ayaykikunan sayarinqaku.
¡Hallp’api puñuqkuna, wakmanta rikch’ariychis, hinaspa kusikuymanta qaparkachaychis!
[...] Wañusqakuna [n] hallp’amanta paqarimunqaku ”, nispa.
Diosqa ñan ñawpaq tiempopi huk promesankunata hunt’aranña chaypin yachanchis chay promesantapas mosoq pachapi hunt’ananta.
¡May kusikuychá kanqa kawsarimpuqkuna hukmanta munakusqanku runakunawan tupaqtinkuqa!
Ñan chayaramushanña Saqraq kamachisqan pachaq tukukuynin, mosoq pachaq qallariyninpas.
Chayraykun makilla rikch’asqa kashananchis.
• ¿Imamantan Jesús astawanqa yachachiran?
• ¿Hayk’atan yapakuran predicacionmanta llank’ay kay tukukuy p’unchaykunapi?
• ¿Imaraykun rikch’asqalla kashananchis?
• ¿Imaynatan kallpachasunki Hechos 24: 15 textoq nisqan?
[16, 17 paginakunapi dibujo recuadropiwan]
SASACHAKUY TIEMPON QALLARIN
2007 watapin La era de las turbulencias. Las aventuras en un nuevo mundo nisqa libro lloqsimuran.
Chay librotaqa Alan Greenspan sutiyoq runan qelqaran, payqa yaqa iskay chunka watan Reserva Federal de Estados Unidos nisqapi presidente karan, chay institucionqa bancokunaq llank’asqantan chay nacionpi qhawan.
Chay wiraqochan libronpi riman 1914 wata ñawpaqta chay qhepamanpas hukniray kawsay kasqanmanta, paymi nin:
“Willakuykunaq nisqanman hinaqa, 1914 wata manaraq qallarishaqtinqa kusikuywanmi runakuna kawsasharanku; runakunaq yachasqanpas cienciaq ñawparisqanpas kusata t’ikarinanpaqmi kasharan.
XIX siglopiqa manañan runakunata vendekuranchu kamachi kananpaq.
Animalta hina runakunata tratasqankupas chinkapushanmanpas hinan karan.
[...] Chay tiempopin cienciaq ñawparisqanwan ruwakuran ferrocarril, teléfono, luz eléctrica, cine, carrokuna, hinallataq wasipi hap’isqanchis imaymana cosaskunapas.
Runakunaqa kusisqan kasharanku onqoyninkuta hampinankupaq medicinakunaq rikhurimusqanwan, chaymantapas yacharankuñan imayna alimentakuyta, tomanankupaq ch’uya unupas kikin wasinkumanmi chayaran [...].
Pachantinpin runakunaqa tukuy chaykunawan qhepa tiempoman aswan allinta kawsanankupaq yuyaykuranku ”, nispa.
Chay qhepamantaq niran: “Primera Guerra Mundialpiqa manaña Segunda Guerra Mundialpi hinachu runakuna wañuranku chaypas, kay guerraqa aswan millaymi karan runakunaq yuyaykusqanta cambiasqanpi.
Yuyaykullanipunin manaraq chay guerra qallarishaqtin runakuna huknirayta piensaspa kusisqa kawsasqankuta.
Primera Guerra Mundialqa chay tiempopi runakunaq imaymana ruwanankupi yuyaykusqankutan qolluchipuran.
Kay tiempopipas, ¿kaqllatataqchu qolluchinman terrorismoq rikhurisqan, Allpanchispa qoñirisqan, politicokunaq ruwasqanpas imaymana ruwaypi ñawparishasqanchista?
Chaytaqa manan pipas yachanchu ”, nispa.
Greenspan wiraqochan estudiashasqan tiempopi leesqa Benjamín M.
Anderson (1886 - 1949) profesorpa nisqanta, chay profesormi nisqa: “Manaraq primera guerra mundial qallarishaqtin kawsaq kuraq runakunaqa may llakikuywanmi yuyarinku chay tiempopi kawsasqankuta.
Kusisqa kawsasqankuqa chaymantapachan chinkapuran ”, nispa (Economics and the Public Welfare [La Economía y el bienestar público]).
Meyer wiraqochapas ninmi: “Ñawpaq tiempopi sucedesqanmanta rimaspaqa ‘ llapanmi cambiapun ’ ninchismi.
Primera Guerra Mundialwanmi [1914 - 1918] ichaqa cheqaqtapuni tukuy imapas cambiapuran.
Guerraqa manan nacionkunaq fronterallantachu, gobiernokunallatachu, runakunaq imayna kawsasqallantachu cambiaran; chaymantapachan runakunaqa manaña kaqllatachu qhawarinchis kay pachapi kawsasqanchista, kikinchista imayna qhawarikusqanchispas cambiapunmi.
Chay sucedesqanqa huk marca hinan mana qonqanapaq quedaran, guerraq pasasqan qhepamanqa wiñaypaqmi chinkapuran chay tiempopi kusikuywan runakunaq kawsasqan ”, nispa (A World Undone [Ñak’ariypi tarikuq pacha], chay libroqa 2006 watapin lloqsimuran).
[18 paginapi dibujo]
Jehová Diosqa hanaq pacha ejercitonwanmi Armagedonpi kay millay pachata tukuchipunqa
Jehová Diosqa hatunchananchispaq hinapunin
“¡Yupaychasqa [hatunchasqa] Señor Diosqa kachun! ” (SAL.
111: 1.)
1, 2. a) ¿Imaninanmi “aleluya ” simi?
b) Apocalipsis 19: 1 - 6 nisqanman hina, ¿imamantan Diosta serviqkuna kusikunqaku ¡Aleluya! nispa?
“¡ALELUYA! ”
nisqa simitaqa uyarikullanmi cristianon kayku niq religionkunaq iglesianpi.
ninku, ichaqa wakillanmi yachanku chay simi sagrado kasqanta imamantachus rimashan chaytapas.
Chaymantapas chayta rimaq askha runakunan mana allin kawsasqankuwan Diosta pisichanku.
Bibliata t’aqwiq askha runakunataq ninku: “Aleluya ” simiqa“ Jahta hatunchaychis ” ninanmi otaq Jehová Diosta, nispa.
Diospa Simin Qelqa Bibliaqa aleluya simita t’ikran “yupaychasqa Señor Diosqa kachun ”, nispan.
Hebreo rimaypin chay simitaqa Salmo 111: 1 textopi qelqakuran: “¡Hatunchasqa Jah kachun! ” nispa.
Griego rimaypipas chhaynatan qelqakuran, chay simiqa tawa kutitan rikhurin Apocalipsis 19: 1 - 6 textopi, chay simiwanmi runakuna Diosta hatunchanqaku pantasqa religionkuna chinkapuqtin.
Chay p’unchay chayamuqtinqa astawanraqmi Diosta serviqkunaqa kusikuywan ninqaku “¡Aleluya! ”
Jehová Diospa hatun ruwasqankuna ¿Imapaqmi astawanqa huñukunchis?
111 Salmo takita qelqaqpa nisqan hina, imaymanamantan Jehová Diostaqa hatunchasunman.
Huk versiculon nin: “Tukuy sonqon Señor Diosta yupaychasaq chaninkunaq huñunakusqanpi, llaqtallantin huñunakuqtin ”, nispa.
Kay tiempopi Diosta serviqkunapas salmista hinan ruwayta munanchis.
Chayraykun huñunakuykunaman asambleakunamanpas astawanqa rinchis Jehová Diosta hatunchananchispaq.
¿Imaynatan Diospa ruwasqankunata t’aqwisunman?
“Ancha hatunmi Señor Diospa ruwasqankunaqa, chaykunata allinpaq llapa qhawaqkunaqa chaykunatan t’aqwin. ” (Sal. 111: 2.)
Huk libron nin: “Wakin runakunaqa chay simikunaq nisqanman hinan Diospa ruwasqankunata qhawarispa estudiaspa anchata yuyaymananku ”, nispa.
Jehová Diospa kamasqankunaqa mana yupay atinan, llapallantaqmi imapaqchus kamasqa kasqanman hina funcionan.
Paymi Intita, Hallp’ata, Killata ima maychus kananpi k’apaqta churaran.
Chayraykun kay Hallp’apiqa necesitasqanchis ruphay, k’anchay kan; hinallataq tuta, p’unchay, estacionkuna, lamar qochapi unupas oqarikuspa kutiyapun.
¿Imatan yachanchis universota cientificokuna estudiasqankumanta?
Cientificokunaq estudiasqankuman hinaqa sistema solar nisqapi Hallp’a maypichus churasqa kasqanqa may allinpunin, hinallataq Hallp’ata Killaq muyusqan, k’apaq ruwasqa kasqanpas.
Chayraykun kay Hallp’apiqa tawa estacionkuna kan (paray, ch’akiriy, qasay, tarpuy tiempo).
Chaymantapas sapa p’unchaymi cientificokunaqa aswanta entiendenco universopi tawa kallpakuna (fuerzas físicas) imayna tupasqanta.
Chayraykun huk ingeniero “universo k’apaq ruwasqa ” nisqa libropi niran:“ 1970 watamantapachan askha cientificokuna cuentata qokunku universo mana yanqallamantachu rikhurisqanta, chaymi paykunaqa mana ñawpaqpi hinañachu piensanku ”, nispa.
Hallp’api tukuy imapas allin ordenpi kasqanta qhawarispaqa aswan sut’itan entiendenchis tukuy chaykunata yachaywan huk allin yuyayniyoq ruwasqanta.
¿Imaninkin runakunata Dios imayna kamasqanmanta?
Chaymantapas Jehová Diospa ruwasqanpiqa runakunan kashallanchistaq (Sal.
139: 14). Runataqa yuyayniyoqta, sonqoyoqta riñonniyoqta hunt’asqatan kamaran, chhaynapi imaymana ruwayta atinanpaq.
Diosqa rimaqta, uyariqta, leeqta, qelqaqta iman kamawaranchis, chaykunaqa huk sumaq milagron.
Cuerponchispi kaq tullukunapas allin tupasqan kashan, chaymi sayayta atinchis.
Arí, cuerponchisqa sumaq ruwasqan kashan imatapas ruwananchispaq, mikhuspa kallpata hap’inanchispaqpas chayqa admirakunapaqmi.
Chaymantapas cuerponchispi células nerviosas nisqaq tupasqanmi yuyayninchista funcionachin chayraykun uyarinchis, sumaqta mikhunchis, ima llamisqanchistapas sientinchis, chaykunaqa cientificokunaq ima ruwasqankumantapas aswan allinmi.
Runakunaqa imatapas rikhurichimuranku yuyayniyoq, ima ruway atinankupaqpas kamasqa kasqankuraykun.
Manan huk allin yuyaysapa ingenieropas makinchispi dedonchiskuna hina sumaq herramientataqa ruwayta atinmanchu karan.
Kayta tapukuy: ¿atiymanchu ima ruwaytapas dedoykuna mana kaqtin?
Diospa imayna kasqan huk ruwasqankunapas
¿Imaraykun ninchis Bibliaqa Diospa sumaq ruwasqanmi nispa?
Diospa ruwasqan ukhupin tarikullantaq runakunaman huk regalokuna qosqan.
Hukninmi Biblia, chaypi tarikuq willakuykunaqa llapallanmi allinta tupashan, chayqa admirakunapaqmi.
Runakunaq ruwasqan librokunamantaqa “Diospa yuyaychasqan [mi], chayraykun allinpuni yachachinapaq ”.
Bibliaq ñawpaqkaq libronqa Génesis libron, chaypin willashan imatas Dios ruwaran Noepa p’unchayninkunapi mana allin kawsayta kay pachamanta tukuchinanpaq.
Qatiqnin Éxodo libropitaq willashan imaynata Jehová Dios Israel llaqtanta Egiptomanta kacharichimusqanta, chaypin sut’ita rikuchiran paylla cheqaq Dios kasqanta.
Salmistaqa chaykunapi yuyaykuspan khaynata takinman karan: “Ruwasqanqa munayllañan, qhapaq - atiynintan sut’inchan, chanin - kayninpas wiñaypaqmi kashan.
Señor Diosqa musphanakunatan ruwarqan yuyarinapaq, payqa sumaq sonqoyoqmi khuyapayakuqmi ” (Sal.
111: 3, 4).
Ñawpaq tiempopi kay tiempopipas Diospa ruwasqankunaqa “qhapaq - atiynintan ” yuyarichiwanchis.
8, 9. a) ¿Imaraykun mana kaqllachu Diospa ruwasqan runakunaq ruwasqanwan?
b) ¿Diospa imayna kasqanmi astawan sonqoykiman chayan?
Salmistaqa willallantaqmi Jehová Diospa chanin, sumaq sonqo, khuyapayakuq kayninmanta.
Huchasapa runakunaq ruwasqanqa maynillanpin chanin; aswanpas paykunaqa ambicioso, envidiakuq, hatunchakuq kasqankuraykun imatapas ruwanku.
Runakunaqa imaymana armakunatan ruwaranku chayta vendespa qhapaqyanankupaq, chay armakunawantaq kikinkuq paqarichisqanku guerrakunapi maqanakunku.
Yachasqanchis hina chay guerrakunapiqa millonninpi runakunan khuyayta ñak’ariranku.
Chaymantapas runakunaqa wakchakunatan llank’achiranku ima hatun obratapas ruwanankupaq.
Egiptopipas kamachi runakunawanmi hatun piramidekunata ruwachiranku, chaykunaqa karan hatunchakuq faraonkunata wañuqtin p’ampanankupaqmi.
Kay tiempopitaq runakunaq ruwasqanqa mana huk runakunallatachu ñak’arichishan, ruwasqankuwanqa ‘ kay pachatawanmi waqllichishanku [malograshanku] ’ (leeychis Apocalipsis 11: 18).
Jehová Diospa ruwasqanmi ichaqa mana runakunaq hinachu, payqa chanintapunin imatapas ruwan.
Huknin ruwayninqa wañuymantawan huchamantawan kacharichiwananchispaq Churinta kachamusqanmi.
Chaywanmi ‘ chanin kasqanta rikuchiran ’.
“Chanin - kaynin [qa] wiñaypaqmi ”.
Chaymantapas Jehová Diosqa sumaq sonqoyoq kasqantan rikuchiran huchayoq runakunata pacienciawan trataspa.
Payqa munakuywanmi runakunata niran mana allinpi purisqankuta saqespa chanin kaqta ruwanankupaq (leeychis Ezequiel 18: 25).
Jehová Diosqa hunt’anmi prometesqanta
¿Imaynatan Jehová Dios hunt’aran Abrahamwan rimanakusqanta?
“Yupaychaqninkunamanmi mikhuchin, rimanakusqantaqa yuyarillanpunin. ” (Sal. 111: 5.)
Yaqachus hina salmistaqa Abrahamwan Dios rimanakusqanmanta rimasharan.
Jehová Diosmi Abrahanman prometeran mirayninta bendecinanpaq “mirayniykin awqaykikunata atipanqa ” niranmi (Gén.
22: 17, 18; Sal. 105: 8, 9).
Qallariypiqa chay promesa hunt’akuran Abrahampa miraynin hatun llaqta kanankama yapakuqtinmi.
Israel runakunaqa askha watakunan Egiptopi kamachi karanku, Diosmi ichaqa “Abrahamwan [...] rimanakusqanta yuyarirqan ” chaymi paykunata kacharichimuran (Éxo. 2: 24).
Chay qhepamanpas khuyapayakuywanmi paykunata trataran, chaymi ima necesitasqankuta qoran kamachikuyninkunata kasukunankupaqpas yanaparan (Deu.
6: 1 - 3; 8: 4; Neh. 9: 21).
Pachak watakuna qhepamanqa sapa kutillanmi Israel runakuna Diosta mana kasukurankuchu, mana allin ruwasqankuta saqenankupaq profetankunataña kachamuqtinpas.
Egiptomanta llaqtanta orqomusqan qhepaman 1.500 wata más pasaqtinmi Diosqa kay pachaman sapan Churinta kachamuran, ichaqa yaqa llapa judiokunan mana chaskirankuchu aswanpas wañuchisqa kananpaqmi entregaranku.
Chaymi Diosqa huk mosoq espiritual nacionta qallarichiran chaytan sutichakun ‘ Diospa cheqaq Israel llaqtan ’ nispa.
Chay llaqtan Jesuswan kuska Abrahampa espiritual miraynin kanku, chay miraywan llapa runakunata bendecinanpaqmi Diosqa prometeran.
¿Imaynatan Jehová Dios yuyarishallan Abrahamwan rimanakusqanta?
Kay tiempopipas Jehová Diosqa yuyashallanmi Abrahamwan rimanakusqanta bendicionkuna prometesqantapas.
Chaymi kunanqa tawa pachak más rimaykunapiraq espiritual mikhunata qoshan.
Chaymantapas serviqninkunaq necesitasqantan qoshan kay mañakuyninkuta kutichispa: “Sapa p’unchay t’antaykuta qowayku ”.
Jehová Diospa hatun atiynin
¿Imaynatan Jehová Dios “wak suyukunaq hallp’anta ” Israel llaqtanman qoran?
“Wak suyukunaq hallp’anta llaqtanman qospan, ruwasqankunawan llaqtanman atiyninta rikuchirqan. ”
(Sal. 111: 6.) Chayta qelqaspaqa Jehová Dios Israel llaqtanta Egiptomanta orqomusqanpin salmistaqa yuyaykushanman karan.
Israel runakuna Diospa prometesqan hallp’aman haykuqtinkuqa Jordán mayuq iskay lado chimpanpi kaq hallp’akunatan hap’ikapuranku (leeychis Nehemías 9: 22 - 25).
Chhaynapin “wak suyukunaq hallp’anta ” Jehová Diosqa Israel llaqtanman qopuran.
Chaypin rikuchiran ancha hatun atiyniyoq kasqanta.
13, 14. a) ¿Diospa ima ruwasqanpin salmista yuyaykunman karan?
b) ¿Imakunatawan ruwaspan Jehová Dios atiyninta rikuchiran?
Askha allinkunataña Jehová Dios Israel runakunapaq ruwaran chaypas, paykunaqa manan Diosta respetarankuchu, ni ñawpa taytanku Abrahamta, Isaacta, Jacobtapas.
Tukuy tiempo mana kasukuq k’ullu kasqankuraykun Diosqa Babilonia reyta kachamuran presota apananpaq (2 Cró. 36: 15 - 17; Neh.
9: 28 - 30). Wakin runakunaq nisqanman hina sichus 111 Salmo takita qelqaq chaykuna sucedesqan qhepaman kawsaran chayqa, astawanraqchá Jehová Diosta hatuncharan ancha hatun atiyninwan llaqtanta Babiloniamanta kacharichimusqanpi yuyaykuspa; Babilonia reyqa manan hayk’aqpas mayqen kamachintapas libretaqa kacharipuqchu (Isa.
14: 4, 17).
Pisqa pachak wata hina pasaqtinmi Jehová Diosqa astawanraq atiyninta rikuchiran, huchankumanta khuyayta llakikuq runakunatan huchamanta wañuymantawan kacharichiran.
Chayraykun chay tiempomantapacha 144.000 Jesuspa qatikuqninkuna santo espirituwan hawisqa kananku karan.
Jehová Diosqa 1919 watapin hukmanta atiyninta rikuchiran pisi t’aqa hanaq pachapaq akllasqa cristianokunata pantasqa religionmanta kacharichispa.
Kay tukukuy tiempopi chay cristianokunaq tukuy ruwasqankuqa Jehová Diospa atiyninwan, yanapaynillanwanmi ruwakun.
Wañunankukama Diosta hunt’aq sonqowan servisqanku qhepamanmi hanaq pachaman rinqaku, hinaspan Jesucristowan kuska kay pachata kamachimunqaku kasukuq runakunaq allinninpaq.
Paykunaq herencianqa aswan hatunmi kanqa ñawpa tiempopi Israel runakunaq chaskisqankumantaqa.
Diospa kamachikuyninkunaqa wiñay allinninchispaqmi
15, 16. a) ¿Iman tarikullantaq Diospa ruwasqankunapi?
b) ¿Ima kamachikuykunatan Jehová Dios Israel llaqtaman qoran?
“Payqa chanintan cheqaqtan imatapas ruwan, mana iskayrayanan kamachikusqan simikunaqa, wiñay - wiñaypaq allin churasqan, cheqaqkaman, chaninkaman. ” (Sal. 111: 7, 8.)
Jehová Diospa ‘ ruwasqankuna ’ ukhupin tarikullantaq Israel runakunaman iskay p’alta rumipi chunka kamachikuykuna qosqan (Éxo.
31: 18). Chay kamachikuykuna Moisesman qosqan huk kamachikuykunapas Diosmantan hamun, chayraykun chaykunaqa ancha allinninchispaq tukuy tiempotaq yanapawanchis.
Ejemplopaq, chay p’alta rumipi huknin kamachikuymi niran: “Ñoqa Señor Diosniykiqa sienteq Diosmi kani [ñoqallata yupaychawanankutan munani] ”, nispa.
Chay qhepamantaq niran: “Munakuwaqniykunata, kamachikuyniykunata hunt’aqkunatan ichaqa waranqa miraykama munakushallanipuni ”, nispa.
P’alta rumipiqa kallarantaqmi “taytaykita mamaykita sumaqta respetay ”,“ aman suwakunkichu ”, “aman munapayankichu runamasiykiq ” kaqninkunatapas, nisqa kamachikuykuna; chaymi rikuchin Diosqa allinta runakunata reqsisqanta (Éxo.
20: 5, 6, 12, 15, 17).
Kacharichiwaqninchis Diosqa ch’uyan anchata respetanapaqmi
¿Imaraykun Israel runakuna Diospa sutinta ch’uyata qhawarispa respetananku karan?
“Llaqtantan kacharichirqan, wiñaypaqmi rimanakuyninta unancharqan.
Payqa [“sutinqa ”, NM] Ch’uyan, Manchanan. ”
(Sal. 111: 9.)
Chayta qelqaspapas salmistaqa Jehová Dios Abrahamwan rimanakusqanta hunt’asqanpin yuyaykunman karan.
Hunt’aq kaspanmi Diosqa mana llaqtanta saqerpariranchu Egiptopi ni Babiloniapipas.
Iskaynin kutipin llaqtanta kacharichiran.
Judío runakunaqa chay iskay ruwaykunapi yuyaymanaspankun Diospa sutinta ch’uyata qhawarispa respetananku karan (leeychis Éxodo 20: 7; Romanos 2: 23, 24).
¿Imaraykun ancha allinpaq qhawarinki Diospa sutin apayta?
Kay tiempopi cristianokunapas huchamanta wañuymanta iman kacharichisqa karanchis.
Chayraykun tukuy atisqanchista kallpachakunanchis yayayku mañakuypi “sutiyki yupaychasqa kachun ” nisqanman hina kawsananchispaq.
Pimantachus chay suti rimasqanpi yuyaymanasun chayqa, manchakusunmi Jehová Diosta kamachikuyninkunata kasukuspa.
111 Salmo takita qelqaqqa allintan entienderan imachus Diosta manchakuy kasqanta, chaymi niran: “Yachayniyoq kanapaqqa Señor Diostaraqmi manchakuna, kamachikuyninkunata kasukuqqa allin yuyayniyoqmi ”, nispa (Sal.
111: 10).
¿Imatan qatimuq estudiopi yachasun?
Diosta manchakuyqa mana allinkaqta cheqnikunanchispaqmi yanapawanchis.
Chaymantapas Diosman rikch’akunanchispaqmi yanapawasun, 112 Salmopin rimashan Dios imayna kasqanmanta, chaymantan qatimuq estudiopi yachasunchis.
Chay salmon willawanchis imatas ruwananchis ancha askha runakunawan kuska wiñaypaq Diosta hatunchananchispaq.
Jehová Diosqa hatunchananchispaq hinapunin, chayraykun salmista niran: “¡Diosqa yupaychasqallapunin kanqa! ”
nispa (Salmo 111: 10).
Yuyaymananapaq tapuykuna
• ¿Imaraykun llapallanchis Jehová Diosta hatunchananchis?
• ¿Imayna kasqantan Dios rikuchin tukuy ruwasqankunapi?
• ¿Imaynatan qhawarinki Diospa sutin apasqaykita?
[20 paginapi foto]
Jehová Diosta hatunchananchispaqmi astawanqa huñukunchis
[23 paginapi dibujo]
Diospa kamachikuyninkunaqa allinninchispaqmi tukuy tiempon yanapawanchis
Chanin runakunan wiñaypaq Diosta hatunchanqaku
“Chanin runaqa manan hayk’aqpas urmanqachu, wiñaypaq yuyarinan payqa kanqa. [...]
Mana tukukuqmi khuyapayakuq - kayninqa [“chanin kayninqa ”, NM]. ” (SAL.
112: 6, 9.)
a) ¿Ima sumaq suyakuymi kan Diospa chanin qhawarisqan runakunapaq?
b) ¿Imatan tapukusunman?
¡ANCHA sumaq suyakuymi kashan Diospa chanin qhawarisqan runakunapaq!
Paykunaqa wiñaypaqmi admirakunqaku Diosta astawan reqsisqankumanta.
Kamasqankunamanta astawan yachaspankuqa tukuy sonqomantan payta hatunchanqaku.
112 Salmopi nisqan hina, chaypaqmi ichaqa chay runakuna chanin kananku.
Ichaqa kaytapaschá tapukusunman: ¿Imaynatataq Jehová Diosri chanin ch’uya kashaspa huchayoq runakunata chaninpaq qhawariwasunman?
Anchataña kallpachakunchis chanin kaqta ruwananchispaq chaypas, pantashallanchismi mayninpiqa hatun huchamanraqmi urmanchis.
¿Ima iskay milagrotan Dios ruwaran ancha munakuyninpi?
¿Imatan Jehová Dios ruwaran huchayoq runakunata chaninpaq qhawarinanpaq?
Ñawpaqtaqa, ancha munakuyninpin huk doncella sipaspa matrizninman munakusqan Churinpa kawsayninta churaran, chhaynapi mana huchayoq runa nacenanpaq.
Jesusta enemigonkuna wañuchiqtintaq Diosqa espíritu cuerpopi kawsarichimuran, chaypas huk hatun milagron karan.
¿Imaraykun Jehová Dios mana hayk’aq tukukuq kawsaywan Churinta premiaran?
Jehová Diosqa hanaq pachapi mana hayk’aq tukukuq kawsaywanmi Churinta premiaran, manaraq kay pachapi runa hina naceshaqtinqa manan chhayna kawsayniyoqchu karan.
Diosqa anchatan kusikuran chhayna premiasqanwan, kay Hallp’api kashaspan Churinqa imaymana sasachakuypiña tarikuspanpas tukuypi Yayanta kasukuran.
Chhaynapin Jesusqa Saqraq k’amisqanman kutichiran, Saqraqa niranmi: Runaqa manan munakuspachu Diosta servin aswanpas imaymanayoq kayta munaspallan, nispa (Pro.
27: 11).
a) ¿Imatan Jesús ruwaran hanaq pachaman kutispa, chaskiranchu Jehová Dios ofrenda haywasqanta?
b) ¿Imaynan sientekunki Jehová Dioswan Jesuswan qanrayku ruwasqankupi yuyaykuspa?
Chaymantapas “Cristoqa kikin hanaq pachamanmi haykurqan, ñoqanchisrayku Diospa qayllanpi [...] rikhurinanpaq ” chhaynapi ‘ pay kikinpa yawarninta ’ huchanchisrayku Taytanman haywananpaq.
Munakuq Jehová Yayanchisqa chaskiranmi ‘ huchanchiskunata pampachawananchispaq ’ Jesuspa ofrenda haywasqanta.
Chayraykun ch’uya concienciawan ‘ kawsaq Diosta serviyta ’ atinchis.
Ahinapin ñoqanchispas 112 Salmopi qallariy simikunaq nisqanman hina nisunman: “¡Yupaychasqa Señor Diosqa kachun! ”
a) ¿Imatan ruwananchis chaninta Dios qhawariwananchispaq?
b) ¿Imayna qelqasqan kashan 111, 112 Salmo takikuna?
Chaninta Jehová Dios qhawariwananchispaqqa iñishanallanchismi Jesuspa sacrificakusqanpi.
Sapa p’unchaymi Diostaqa agradecekunanchis anchata munakuwasqanchismanta.
Chaymantapas estudiashanallanchismi Bibliata, yachachisqanman hina kawsananchispaqtaq kallpachakunanchis.
Ch’uya concienciawan Diosta serviy munaqkunataqa 112 Salmoq nisqanmi yanapawasunman.
Kay salmoqa 111 salmo takiwanmi tupan.
Hebreo rimaypiqa iskaynin capitulon qallarin: “¡Hatunchasqa Jah kachun!
otaq ¡Aleluya! ”
nispa. Chayta nisqan qhepamanmi chay takikunaqa 22 liniapi qelqasqa kashan, sapankan qallarin huk hebreo letrawan, chay letrakunaqa 22 llapanpi.
Kusisqa kanku
¿Ima bendicionkunatan chaskin 112 Salmopi Diosta manchakuq runa?
“Kusisamiyoqmi Señor Diosta manchakuqqa, kamachikuyninkunawanpas ancha kusikuqqa.
Wawankunaqa kay pachapi atiyniyoqmi kanqa, chanin runakunaq mirayninqa saminchasqan kanqa. ”
(Sal. 112: 1, 2.)
Qhawasqanchis hina salmistaqa huk runallamantan qallariypi rimashan 2 versiculopin ichaqa ‘ chanin runakuna ’ nin.
Chaypin yachanchis 112 Salmo askha runamanta rimasqanta.
Chayraykun apóstol Pablopas Diospa yuyaychasqan Salmo 112: 9 textopi nisqanman hina qallariy siglopi cristianokunaman qelqaran (leeychis 2 Corintios 9: 8, 9).
Kay Salmo takiqa allintan rikuchin imaynata kay tiempopi Cristota qatikuqkuna kusisqa kanankuta.
¿Imapaqmi Dios serviqkunata yanapan Diosta manchakusqanku, imaynatan qhawarinanchis kamachikuyninkunata?
Salmo 112: 1 versiculoq nisqan hina cheqaq cristianokunaqa Jehová ‘ Diostan manchakunku ’ chaymi ancha kusisqa kanku.
Kamachikuyninkunata kasukuspa Diosta manchakuymi cristianokunataqa yanapan Satanás contra qaqa sayanankupaq.
Paykunaqa ‘ ancha kusikuywanmi ’ Bibliata estudianku Diospa kamachikuyninkunatapas kasukunku.
Huknin kamachikuyninta kasukusqankuraykun pachantinpi Reinomanta allin willakuykunata predicanku.
Chaymantapas kallpachakunku runakunata Bibliamanta yachachinankupaq, mana allin kawsaq runakunamanpas Diospa juicion chayamushasqanmanta willanku (Eze.
3: 17, 18; Mat.
28: 19, 20).
a) ¿Imaynatan Jehová Dios bendeciran kay tiempopi serviqninkunaq kallpachakusqanta?
b) ¿Ima saminchaykunatan chaskinqaku kay Hallp’api tiyanankupaq suyakuyniyoqkuna?
Chay kamachikuykunata kasukusqankuraykun Diosta serviqkunaqa qanchis millón masña pachantinpi kashanku.
Manan pipas neganmanchu “kay pachapi atiyniyoqm [an] ” tukupusqankumanta.
Kay Hallp’apaq munayninta Dios hunt’aqtinqa askha saminchaykunataraqchá chaskinqaku.
Kay Hallp’api tiyanankupaq suyakuqkunaqa “manchay ñak’ariymanta ” pakaykusqa kanqaku, hinaspa kay pachapi tiyanqaku chaypiqa“ tukuy imapas chaninkaman kanqa ”.
Armagedón p’unchaypi pakaykusqa kaqkunaqa aswan ‘ saminchasqan kanqaku ’ millonninpi kawsarimpuqkunata chaskispanku.
¡May kusikuymi chay suyakuyqa!
Tiempowantaq, Diospa kamachikuyninkunata kasukuspa ‘ anchata kusikuqkunaqa ’ mana huchayoq ch’uya runaman tukupunqaku, wiñaypaqtaq ‘ Diospa wawan ’ kapunqaku.
Kaqninchiskunawan yanapakusun
9, 10.
¿Imatan cristianokuna ruwaranku espiritualpi qhapaq kayninkuwan?
¿Imaynapin chanin kayninku ‘ mana tukukuq ’ kanqa?
“Kawsaykunan qhapaq kaykunan wasinpiqa hunt’a, paypa qoykukuq [“ chanin ”, NM] kayninqa mana tukukuqmi, sumaq sonqon, khuyapayakuqmi, chanintaqmi, laqhayaqpi lliphipiykuq k’anchaymi chanin runakunapaqpas. ”
(Sal. 112: 3, 4.)
Ñawpaq tiempopi Diosta serviq wakin runakunaqa qhapaqmi karanku.
Allinpaq Diospa qhawarisqan runakunan ichaqa llapanku qhapaq kankuman manaña imaymana kaqnikunayoqchu kanku chaypas.
Diosta k’umuykukuspa serviqkunaqa yaqa llapankun wakcha kanku, chayraykupaschá paykunaqa pisichasqa kanku imaynan Jesuspa tiemponpipas karanku hina.
Ichaqa qhapaqña wakchaña kanchis chaypas, llapanchismi espiritualpiqa Diospa munayninta ruwaspa qhapaq kasunman.
Hawisqa cristianokunaqa manan paykunallapaqchu waqaychanku espiritualpi qhapaq kayninkuta nitaq wak ovejamanta kaqkunapas.
Aswanpas paykunaqa ‘ lliphipishankun ’ Satanaspa kamachisqan laqhayaq pachapi ‘ chanin runakunapaq ’ k’anchay kaspanku.
¿Imaynata? Diosmanta yachasqankuta runamasinkuman willaspa.
Diospa enemigonkunaqa manan hayk’aqpas Reinomanta predicacionta qolluchiyta atinqakuchu, chay ruwaymanta askha bendicionkuna kasqanqa “mana tukukuqmi ” kanqa.
Sichus Diosta serviqkuna sasachakuykunapiña tarikuspapas kallpachakushallanqaku Diospa chaninpaq qhawarisqan kanankupaq chayqa, ‘ mana tukukuq ’ wiñay kawsaytan chaskinqaku.
11, 12.
¿Imakunapaqmi Diosta serviqkuna kaqninkuta qonku?
Diosta serviqkunaqa hawisqa cristianokunamantaña ‘ ancha askha runakunamantaña ’ kanku chaypas, tukuy sonqomantan kaqninkuta qonku.
Salmo 112: 9 texto nin: “Wakchakunamanmi kaqninta rakiykun ”, nispa.
Cheqaq cristianokunaqa yanapankun pisichikuypi tarikuq iñiqmasinkuta necesitaq runakunatapas.
Hatun ñak’ariykuna kaqtinpas yanapankun.
Jesuspa nisqan hina, chhayna yanapasqankuwanpas anchatan kusikunku (leeychis Hechos 20: 35; 2 Corintios 9: 7).
Qhawaq revistata ruwakunanpaqpas askha qolqen necesitakun, kay revistaqa 172 rimaykunapin ruwakushan, chay rimaykunata rimaq askha runakunaqa manan qhapaqchu kanku.
Chaymantapas kay revistataqa mana uyariqkunapaq, mana rimaqkunapaq, ñawsakunapaq iman ruwakun.
Sumaq sonqon, chanintaqmi
¿Pikunan aswan sumaq sonqowan qoykukuq kanku, imaynatan paykunaman rikch’akusunman?
“Allin runaqa qoykukuqmi, qolqentapas mañariqmi. ”
(Sal. 112: 5.) Yachasqanchis hina askha runakunan mana sumaq sonqowanchu qonku.
Wakinqa allin qhawarisqa kanallankupaqmi qonku, wakintaq mana qoyta munashaspa hawa sonqolla qonku.
Pipas pisichawaspanchis yanapawasunman chayqa, manan kusikuywanchu chaskisunman.
Ichaqa ¡may sumaqmi sumaq sonqowan qoq runakunaq yanapayninta chaskiyqa!
Jehová Diosmi aswan sumaq sonqowan qoykukuqqa, payqa kusikuywanmi imatapas qon.
Jesucristopas Taytan hina sumaq sonqowan qoykukuqmi karan.
Sichus chaninta Dios qhawariwananchista munanchis chayqa, tukuy sonqomantan kusikuywan qonanchis astawanqa Diosta reqsinankupaq runakunata yanapaspa.
¿Imaynatan ‘ chaninta imatapas ruwasqanchista ’ rikuchisunman?
“Chaninninpi imapas ruwaqmi. ” (Sal.
112: 5.)
Profeciaq nisqan hina, allin yuyayniyoq hunt’aq mayordomoqa Diospa chanin kamachikuyninkunaman hinan patronninpa kaqninkunata qhawan (leeychis Lucas 12: 42 - 44).
Chay ruwasqankun rikukun umalliqkunata Bibliaq nisqanman hina ruwanankupaq yanapasqankupi, mayninpin chay umallikunaqa hatun huchaman urmaqkunata yanapananku.
Chanin ruwasqankuqa rikukullantaqmi congregacionkunapi, misionerokunaq tiyasqanku wasikunapi, Betel wasikunapipas Bibliaq nisqanman hina kamachikuykunata churasqankupi.
Ichaqa manan umalliqkunallachu chanin kaqtaqa ruwananku, llapanchismi chaninta imatapas ruwananchis cristianomasinchiskunawan, mana iñiq runakunawan, negocio ruwasqanchispipas (leeychis Miqueas 6: 8 - 11).
Chanin runakunapaq bendicionkuna
15, 16. a) ¿Imaynatan chanin runakuna sasachakuykunata aguantanku?
b) ¿Imata ruwanankupaqmi Diosta serviqkuna kallpachakushallanqaku?
“Chanin runaqa manan hayk’aqpas urmanqachu, wiñaypaq yuyarinan payqa kanqa.
Manan millay willakuykunata manchakunchu, sonqonqa manan kuyurinchu, Señor Diosmanmi hap’ipakushan.
Manan sonqonqa kuyurinchu, manan manchakunchu, asikuspan awqankunatapas qhawan. ”
(Sal. 112: 6 - 8.)
Manan hayk’aqpas kunan hinaqa mana allin willakuykunamanta uyarikuranchu.
Uyarillanchismi guerrakunamanta, terrorismomanta, mosoq onqoykunamanta, kaqmanta rikhurimuq onqoykunamanta, mana allin ruwaykunamanta, wakchakaymanta, Hallp’a qhellichaymanta ima.
Diospa qhawarisqan chanin runakunapas ñak’arinkun chaykunawan, ichaqa manan chayraykuchu manchakunku hamuq tiempopi imakuna kananmanta.
“Sonqonqa manan kuyurinchu. ” Paykunaqa yachankun pisi tiempollamantaña tukuy mana allin kaqta tukuchispa sumaq kawsayta Dios apamunanta.
Ima sasachakuypi tarikuspankupas Jehová Diosman hap’ipakusqankuraykun mana pisipankuchu.
Diosqa manan hinallatachu qhawan ‘ urmanankuta ’ aswanpas yanapanmi kallpachantaqmi sasachakuykunata aguantanankupaq (Isa.
12: 2).
Chaninkunaqa aguantanallankutaqmi enemigonkuq cheqnikuyninta llullakusqankutapas, ichaqa manan hayk’aqpas paykunataqa enemigonku upallachiranchu nitaqmi atinqakupaschu.
Aswanpas Diosta serviqkunaqa tukuy atisqankutan kallpachakunku Diospa kamachisqanta hunt’anankupaq, chayrayku mana sayk’uspa Reinomanta willakuykunata predicashanku llamp’u sonqo runakunatapas yanapashanku Jesusta qatikunankupaq.
Kay millay pachaq tukukuynin chayamushasqanman hinan astawanraq runakunaqa qatiykachawasun hark’awasun ima, chayqa tukunqa Gog nisqa Saqra Diospa llaqtan contra hatariqtinmi.
Chayraqmi ‘ asikuspa awqanchiskunaq ’ urmasqanta qhawasun.
Jehová Dios wiñaypaq sutinta ch’uyanchasqanta rikuspaqa ¡maytachá kusikusun! (Eze.
38: 18, 22, 23.)
Hatunchasqan kanqaku
¿Imaynapin chanin runakuna hatunchasqa kanqaku?
Saqrapas kamachisqan pachapas manaña kapuqtinqa ancha kusisqan huknisqalla Jehová Diosta hatunchasunchis.
Llapallan Diospa chanin qhawarisqan runakunapaqqa chaymi wiñaypaq premionku kanqa.
Paykunaqa manan enemigonkuq atipasqanchu kanqaku, Diosmi chaninkunapaq prometeran: “Yupaychanan payqa [“ hatunchasqan kanqa ”, NM] ”, nispa (Sal. 112: 9).
Paykunaqa kusikuymantan Jehová Diosta hatunchanqaku ancha hatun kamachikuq kasqan contra hatariq runakunata tukuchiqtin.
¿Imaynatan hunt’akunqa Salmo 112: 10 textoq nisqan?
“Chayta rikuspan millay runaqa phiñapakun, kirunta k’utupakuspan tukukapunqa.
Millay runaq munapakuyninqa qollupunqan. ”
(Sal. 112: 10.)
Diospa llaqtan contra hatariqkunaqa pisi tiempollamantañan “tukukapunqa ”.
Envidiakuyninku, cheqnikuyninku, predicasqanchista tukuchiyta munasqankupas paykunawan kuskan “manchay ñak’ariy [pi] ” qollupunqa.
¿Imamantan mana iskayananchischu?
Qanrí, ¿chaypichu kanki millay runakunaq chinkapusqanta rikunaykipaq?
Manaraq kay pacha p’uchukapushaqtin ima onqoywanpas otaq kuraqña kasqaykirayku wañupuqtiykipas, ¿chanin runakunawanchu kawsarimunki?
Chhaynan kanqa, sichus iñishallanki Jesuspa sacrificakusqanpi, chaymantapas 112 Salmopi ‘ chanin runa ’ hina Jehová Diosman rikch’akunaykipaq kallpachakushallanki chayqa (leeychis Efesios 5: 1, 2).
Jehová Diospa nisqanqa hunt’akunqapunin, paykunapas chanin ruwasqankupas “wiñaypaq yuyarinan ” kanqa.
Arí, Diosqa wiñay wiñaypaqmi paykunata yuyarinqa munakunqapas (Sal.
112: 3, 6, 9).
111 Salmopi Jehová Diospa imayna kasqanqa 112 Salmopi Dios manchakuq runapin rikukun.
Chaytan reparasunman Salmo 111: 3, 4 textota Salmo 112: 3, 4 textowan tupanachispa.
Yuyaymananapaq tapuykuna
• ¿Imaraykun Jehová Diosta hatunchananchis?
• ¿Imakunan kay tiempopi cheqaq cristianokunata kusichin?
• ¿Imayna qoqtan Jehová Dios munakun?
[25 paginapi dibujo]
Chaninta Dios qhawawananchispaqqa Jesuspa sacrificakusqanpin iñinanchis
[26 paginapi fotokuna]
Contribucionkunata sonqomanta churasqanchiswanqa yanapanchismi hatun sasachakuypi tarikuqkunata, qelqakunata ruwakunanpaq rakikunanpaqpas
‘ Jehová Diospa angelninqa payta manchakuqkunatan muyuykun ’
Khaynatan willakun Christabel Connell
Christopher sutiyoq runan imaymanata tapuwasharanku, ñoqaykutaq Bibliawan kutichisharayku; manan reparakusqaykupaschu unayña paywan rimashasqaykuta ni sapa ratulla ventananta qhawasqantapas.
Ripunaykupaqña kashaqtinmi payqa ventananta qhawakacharukuspa niwaranku: “Pasapunkuñan, manan imapas kanñachu; kunanqa atiwaqchisñan ripuyta ”, nispa.
Chaymantataq bicicletaykuq kasqankama riysiwaranku, chaymantan payqa kutipullaran wasinman.
¿Pikunatan rikunman karan manchasqaraq: “Kunanqa atiwaqchisñan ripuyta ”, nispa niwanankupaq?
CHRISTABELMI sutiyqa, 1927 watapin nacerani Sheffield nisqa llaqtapi, chayqa Inglaterra nacionpin kashan.
Segunda guerra mundial nisqapin huk bomba phataspa wasiyta thuniran, chaymi hatun mamayman kachawaranku escuelayta tukunaypaq.
nispa. Ichaqa manan pipas allintaqa chaykunamanta willawaranchu.
Guerra tukukuqtinmi enfermera kanaypaq estudiarani. Estudiayta tukuspataq Londres nisqa llaqtaman astakurani huk hospitalpi llank’anaypaq.
Chay llaqtapipas huk llaqtakunapi hinan kallaranpuni millay kawsay.
Kuraq turay Corea nacionpi guerraman ripuqtin hinallan hospital hawapi rikurani iskay runakuna millayta maqanakushaqta.
Manan pipas chay runakunata t’aqaranchu, chaymi hukninkaq runaqa chay maqanakusqankurayku ñawsaman tukupuran.
Chay p’unchaykunapin ñoqaqa layqakunawan kuska huñukuq kani, mamitaytaq chayman riysiwaq.
Paykunapas manan yachasqakuchu imaraykuchus millay kawsay kasqanta.
Biblia estudiayta qallarini
Kuraq kaq turay Johnmi Jehová Diospa testigonman tukupusqa, chaymi huk kuti watukuqniy hamusqa, chaypin tapuwaran: “¿Yachankichu imarayku kay tiempopi millay kawsay kasqanta? ”
Ñoqataq nirani: “Manan yachanichu ”, nispa.
Chaymi payqa Bibliata kicharispa Apocalipsis 12: 7 - 12 textota leewaran.
Chaypiñan entienderani kay millay kawsay kananpaq Satanás supayninkunapiwan huchayoq kasqankuta.
Chaymantataq turaypa niwasqanman hina Jehová Diospa testigonkunawan Bibliata estudiayta qallarirani.
Ichaqa runakunata manchakusqayraykun chay tiempopi mana atiranichu bautizakuyta (Pro.
29: 25).
Paypas parlaqmasin Bill Robertspiwanmi watukamuwaranku.
Paykunan 1953 watapi Nueva York nisqa llaqtapi asamblea internacional nisqaman risqaku.
Ñoqaqa paykunamanmi willarani Biblia estudiasqaymanta, chaymi Billqa tapuwaran: “Bibliata estudiashaspa, ¿llapan textokunatachu maskhaq kanki?
¿Marcarankichu estudiasqayki libropi tapuykunaman kutichiyta? ”
nispa. “Manan ” niqtiytaq:“ Chhaynaqa manan allintachu estudiaranki, phaway yachachiqniyki hermanata maskhamuy hukmanta estudiachinasuykipaq ”, nispa niwaran.
Chay p’unchaykunapin supaykunapas manchachiwayta qallariranku.
Chaymi ñoqaqa Jehová Diosmanta mañakuq kani, chhaynapi paykunamanta cuidawananpaq.
Escociapi Irlanda nacionpiwan precursora kasqay
1954 watapi 16 enero killapin bautizakurani, mayo killapitaq llank’anaymanta lloqsipurani, junio killapitaq precursora kapurani.
Pusaq killa pasaruqtintaq Escocia nacionpi kaq Grangemouth llaqtaman kachawaranku precursora especial kanaypaq.
Chay llaqtapi kashaqtiymi repararani Jehová Diospa angelninkuna yanapawanankupaq ‘ muyuykuwasqankuta ’ (Sal.
34: 7).
1956 watapitaq kachawaranku Irlanda nacionpi Galway llaqtapiñataq predicanaypaq.
Chay llaqtamanqa kinsan rirayku.
Chaypi chayllaraq predicashaspaymi huk punkuta takashaqtiy huk cura lloqsimuran.
Chay qhepallamanmi huk guardia hamuspa ñoqata compañeraykunatawan comisariaman apawaranku.
Sutiykuta maypi tiyasqaykutawan tapuwaspankutaq guardiaqa telefonomanta waqyaran.
Wakin rimasqantan uyarirayku, chaypin niran: “Arí, padrecito, ñan yachaniña maypi tiyasqankuta ”, nispa.
Chaypin repararayku chay guardiata pi kachamusqanta.
Hinan tiyasqayku wasipi dueñota kamachiranku wasinmanta qarqowanankupaq, chaymi sucursalmanta niwaranku chay llaqtamanta ripunaykupaq.
Trenpa lloqsinan horamanta chunka minuto qhepataña chayarayku chaypas, chayllapiraqmi trenqa kashasqa, chayllapitaqmi kashasqa huk runapas ripunaykuta rikuytapuni munaspa.
Ñoqaykuqa chayraqmi kinsa semanallaraq predicasharayku chay llaqtapi.
Chaymantan Limerick llaqtamanñataq kachawaranku, chay llaqtapipas Católica Iglesiallataqmi munayninta ruwashasqa.
Chay llaqtapiqa askha runakunan huñunarukuspa ñoqaykuta asipayawaqku, chaymi wakinqa mana punkunkuta kichawaqkupaschu paykunata manchakusqankurayku.
Huk wata pasayllatan qayllallapi kaq llaqtapi huk hermanotapas maqayusqaku.
Chayraykun anchata kusikurayku Christopher sutiyoq runa allinta chaskiwasqankumanta, paymantan ñawpaqpiqa willamuraykichisña.
Paymi niwaranku: “Kutimunkichis astawan yachachiwanaykichispaq ”, nispa.
Hinan ñoqaykuqa Christopherpa wasinta rirayku, chayllamanmi huk cura wasinta haykuspa kamachiran wasinmanta qarqowanankupaq, hinan Christopherqa niran: “Ñoqan kay señoritakunataqa wasiyman invitarani, ñoqallataqmi punkuyta tocamuqtinku kayman haykuchimurani.
Qantan ichaqa mana invitaraykichu hamunaykipaq, nitaq punkuytapas tocamurankichu, aswanmi ch’inlla haykuramunki ”, nispa.
Chayta niqtinmi chay curaqa sinchi phiñasqa ripuran.
Ñoqaykuqa manan yacharaykuchu chay sacerdote askha runakunapiwan hawapi suyawashasqankuta.
Christopherqa yacharanmi chay runakuna ñoqaykupaq sinchi phiñasqa kasqankuta, chaymi ñaqha willamusqaykichis hina, ventanallanta qhawakachakushasqa.
Chayraykun payqa suyaran chay runakuna pasapunankutaraq, chayñan niwaranku ripunaykupaq.
Tiempoq pasasqanman hinan yacharayku Christopher familianpiwan chay llaqtamanta qarqosqa kaspa Inglaterra nacionman ripusqankuta.
Galaad nisqa escuelaman invitawanku
1958 watapin Nueva York llaqtapi asamblea internacional nisqa aparikunan karan, chay asambleaq sutinmi karan “Diospa Munaynin ” nisqa, chayman rinaypaqmi alistakusharani, chayllamanmi willawaranku Galaad nisqa escuelaman rinaypaq, chaywanqa ñan 33 kutitaña chay escuela aparikunan karan.
Chaymi asamblea pasaytaqa manaña wasiyman kutiraniñachu, aswanmi 1959 watapi escuela qallarinankama Collingwood (Ontario, Canadá) nisqa llaqtaman kachawaranku.
Chay asambleapin Eric Connell hermanota reqsirani.
Payqa 1957 watapin Biblia estudiayta qallarisqa, 1958 watapitaq precursor kapusqa.
Asamblea pasaymantapachan Canadá nacionpi kashaqtiy, Galaad escuelapi kashaqtiypas payqa sapa p’unchay cartata apachimuwaq.
Chaymi tapukuq kani: “¿Iman ñoqaykumanta kanqa kay escuelamanta lloqsiqtiy? ” nispa.
¡Ima munaymi karan Galaad escuelaman riyqa!
Ñañay Dorothywan qosanpiwan iman chay escuelapi kasharayku.
Chay escuelata tukuqtiykun paykunata niranku Portugal nacionman rinankupaq, ñoqatataq niwaranku Irlanda nacionman rinaypaq.
Chaymi anchata llakikurani mana ñañaywan kuskachu risqaymanta.
Chaymi escuelapi huknin yachachiqta nirani: “Yaqapaschá imatapas mana allintachu ruwarurani, chaychá mana ñañaywanchu rishani ”, nispa.
Chaymi payqa niwaran: “Manan chaychu.
Qankunaqa misionero kaspa maymanpas rinallaykichismi ”, nispa.
Hukmanta kutini Irlanda nacionman
1959 watapi agosto killapin kutirani Irlanda nacionpi kaq Dún Laoghaire nisqa llaqtaman, chaypi kaq congregacionpin servirani.
Chay tiempopaqqa Ericqa Inglaterrapiñan kashasqa, payqa kusisqan kasharan cercallanpi kasqaymanta.
Paypas ñoqa hina misionero kaytan munaran, chaymi niran: “Irlandamantaq misionerokunata kachamushanku chayqa, chaymanmi ñoqapas hamusaq chaypi predicanaypaq ”, nispa.
Hinan payqa hamuran tiyasqay llaqtaman, 1961 watapitaq casarakurayku.
Casarakusqaymanta soqta killa qhepallatan Ericqa motontin t’ikrakapusqa, chaymi umanta hatunta t’oqorukusqa, doctorkunapas manan yacharankuchu kawsanqachus manachus chayta.
Kinsa semanan hospitalpi karan, chaymantataq wasiyman apakapurani, chaypin payta cuidarani qhaliyanankama, phisqa killapin qhaliyaran.
Chhaynapiña tarikuspapas tukuy atisqaytan ruwarani predicashanallaypaq.
1965 watapin Sligo llaqtaman kachawaranku, chay llaqtapi kaq huk congregacionpiqa pusaq hermanokunallan kasqaku.
Kinsa wata qhepamantataq rirayku Londonderry nisqa llaqtapi huk huch’uy congregacionman.
Huk kutinmi predicasqaykumanta kutimushaspa tiyasqayku wasimanta huk lado calleta tarirayku alambrekunawan wisq’asqata.
Chhaynapin Irlanda del Norte nisqa nacionpi qallariran The Troubles (Sasa tiempo) nisqa.
Chay tiempopin askha wayna sipaskuna huñunarukuspanku carrokunata kanaqku.
Tiyasqayku llaqtapas iskayman t’aqasqan kasharan, huk t’aqan karan catolicokuna, huktaq protestante nisqakuna, chaymi manapuni allinchu karan huk ladomanta hukkaqman riyqa.
Sasa tiempokunapi predicasqayku
Predicaspaykun askha llaqtakunaman rirayku, chaykunapipas reparakuraykun Diospa angelninkuna ñoqaykuwan kashasqankuta.
Predicashaqtiyku callekunapi runakuna ch’aqwayta qallariqtinqa huk ladomanmi ripuq kayku, chaykuna pasaruqtinñan hukmanta kutiq kayku.
Huk kutinmi tiyasqayku wasiq cercallanpi runakuna huñukuspa imaymanata ruwayta qallariranku, pintura vendenanku tiendatapas kanarurankun, chaymi ventanaykukamaraq chayamuran rawrashaq k’aspikuna.
Ñoqaykuqa manchasqan kasharayku wasiyku ruphananmanta, chaymi mana puñuraykupaschu. 1970 watapin ripurayku Belfast nisqa llaqtaman, chaypin yacharayku hukmanta chay tiendaman huk bomba churaspa ruphachisqankuta, chaypiqa tiyasqayku wasitawanmi rupharapusqa.
Huk kutinpas huk hermanawan predicashaqtiykun rikurayku huk wasiq ventananpi huk tubota.
Purishaqtiykun qonqaylla chay tuboqa phatamuran, chaypin yacharayku bomba kasqanta.
Chayniqpi runakunaqa ñoqaykumanñan tumpawasharanku, chayllamanmi huk hermana wasinman pasayachiwaranku, chayñan chay runakunaqa mana imanawarankupaschu.
1971 watapin hukmanta kutirayku Londonderry nisqa llaqtaman, chaypachaqa huk hermanaman watukuqmi rirayku.
Manaraq wasinman chayashaqtiykun ichaqa carreterapi askha runakuna kashasqaku, paykunaqa manan reparaqpas tukuwarankuchu, chaymi pasallarayku chayninta.
Chay hermanaq wasinman chayaqtiykutaq tapuwaranku: “¿Rikurankichischu carreterapi askha runakuna kashaqta? ”
Ñoqaykutaq nirayku: “Arí, rikumuykun, ichaqa manan imanimuwankupaschu ”, nispa.
Chayta niqtiykun payqa admirakuran.
Chay p’unchaykunallapis chay runakunaqa huk doctorpa huk guardiaq carrontawan kanarapusqaku.
1972 watapin Cork nisqa llaqtamanñataq astakurayku, chaymantataq Naas llaqtaman, chaymantataq Arklow llaqtaman. 1987 watapitaq Castlebar llaqtamanñataq kachawaranku, chaypin kunankama kashayku.
Chaypin yanapakurayku huk Huñunakuna Wasi ruwayta, chaywanqa anchatan kusikurayku. 1999 watapin qosay sinchita onqollarantaq, ichaqa Jehová Diospa yanapayninwan hermanokunaq yanapayninwan iman allinta kallpachakurani qhaliyanankama payta cuidanaypaq.
Iskay kutitan qosaywan kuska precursorkunapaq escuelaman haykurayku.
Payqa kunankamapas umalliqmi kashan.
Ñoqaqa artritis nisqa onqoyniyoqmi kani, chaymi cinturaypi tulluykunata, moqoykunatawan operachikurani.
Religionpi umalliqkunaña contraypi hatariran, sasa tiempokunapiña predicarani chaypas, carroyta manaña manejayta atisqaymi anchataqa llakichiwaran, manaña may munasqayman risqayrayku.
Hermanokunaqa imaymanamantan yanapawaranku.
Kunanqa tawnallantinmi maymanpas purini, karu kaqtintaq bateriallawan puriq sillapi rini.
Iskayniykumantaqa pachak wata mastaraqmi precursor especial karayku, isqon chunka pusaqniyoq watatan Irlanda nacionpi servirayku, kunankamapas chayllapin kashayku, manataqmi munaykuchu serviyniykuta saqeytaqa.
Manaña milagrokuna kanantachu suyayku chaypas, allintan yachayku Jehová Diospa angelninkuna payta manchakuspa serviqkunaq ladollanpi kashasqankuta.
Paqtataq Diosniykichista Qonqawaqchis
WAKIN Israel runakunaqa ñan unuq kasqanta mana apichakuspalla pasasqakuña.
Ichaqa yaqa llapankun chayraq mayuta pasasharanku ch’aki hallp’anta, manañataqmi hayk’aqpas chhaynata pasanankuchu karan.
Jehová Diosmi Jordán mayuta t’aqaran, chhaynapin millonninpi Israel runakuna ch’aki pampanta chimparanku Prometesqa hallp’aman.
Chay kutipiqa, tawa chunka wata ñawpaqta Puka qochata chimpaq taytanku hinachá askha Israel runakuna niranku: “Manan hayk’aqpas qonqasaqchu kay p’unchaypi Jehová Diospa ruwasqantaqa ”, nispa (Jos.
3: 13 - 17).
Jehová Diosmi ichaqa yacharan wakinninku ‘ usqhaylla paypa ruwasqankunata qonqapunankuta ’ (Sal.
106: 13). Chayraykun Diosqa Josueta kamachiran mayu chawpimanta chunka iskayniyoq rumita orqomunankupaq hinaspa maypichus puñusqanku cheqaspi tawqanankupaq.
Llapankutan Josué niran: “Chay rumikuna [n] yuyarichisunkichis imatachus Señor Diospa ruwapusqasuykichista ”, nispa (Jos.
4: 1 - 8). Chay tawqasqa rumikunan paykunata yuyarichinman Jehová Diospa ruwasqankunata, imarayku wiñaypaq hunt’aq sonqowan servinankutapas.
¿Yanapawasunmanchu chay willakuy kay tiempopi cristianokunata?
Arí, yanapawanchismi, ñoqanchispas manan Jehová Diosta qonqananchischu nitaq pay serviytapas saqenanchischu.
Ñawpaqmantaraqmi Diosqa Israel llaqtata niran payta ama qonqanankupaq, chaymanta yachayqa anchatan yanapawasun.
Moiseswanmi willachiran: “Paqtataq Apu Señor Diosniykichista qonqawaqchis, hunt’allaychispuni kunan kamachisqay unanchayninta, kamachikuyninta, chaninchaynintapas ”, nispa (Deu. 8: 11).
Chaypi nisqan hina, Diosta qonqapuspaqa manañan payta kasukunkumanchu.
Ñoqanchispas chaymanqa urmasunmanmi.
Chayraykun apóstol Pablo cristianokunata anyaran ama “chay wakin mana kasukuqkuna hina ” urmanankupaq, imaynan ch’inneq aqo pampapi Israel runakuna ruwaranku hinata.
Kay temapin yachasun Israel runakunata imakuna sucedesqanmanta, chaykunan yachachiwanchis Jehová Diosta mana hayk’aqpas qonqananchista.
Chaymantapas iskay Israel runakunaq ruwasqanmi yanapawasun agradecekuywan mana pisipaspa Diosta servishanallanchispaq.
¿Imaraykun Diosta mana qonqananchischu?
Jehová Diosqa manan Israel runakunata qonqaranchu Egiptopi askha watakuna kashaqtinku.
Payqa “Abrahamwan, Isaacwan, Jacobpiwan rimanakusqanta [n] yuyarirqan ” (Éxo. 2: 23, 24).
Kamachi kasqankumanta kacharichisqanqa mana hayk’aq qonqanapaqmi karan.
Jehová Diosqa isqon plagakunatan Egiptoman apachimuran, chaytaqa manan Faraonpa sacerdotenkunaq magia ruwasqanpas sayachiyta atiranchu.
Payman tukuq Faraonqa sapa kutinmi Diosta mana kasukuspa mana munaqchu Israel runakuna kachariyta (Éxo.
7: 14 – 10: 29). Chunkakaq plagapin ichaqa mana munashaspa kachariran (Éxo. 11: 1 - 10; 12: 12).
Hinan Israel runakunaqa Moisespa umallisqan Egiptomanta lloqsimpuranku, paykunataqa askha Egipto runakunan qatikuranku.
Llapankuqa kinsa millón hinan karanku (Éxo. 12: 37, 38).
Manaraq nishu karutachu rishaqtinkun, Faraonqa kamachinkunata kacharisqanmanta ñakapakuspa hatun ejercitontin carretakunantin qhepankuta phawaran.
Jehová Diostaq Moisesta kamachiran Pihahirotman Israel runakunata pusananpaq, chayqa orqokunaq muyurisqan Puka qochaq ladonpin tarikuran (Éxo.
14: 1 - 9).
Faraonqa Israel runakunata hap’inanpaqmi yuyaykuran, chaymi ejercitontin paykunaman phawariran.
Jehová Diosmi ichaqa hark’aran ñawpankupi sayaq phuyuta churaspa Israel runakunatataq sayaq nina k’ancharan.
Chaymantan Puka lamar qochata t’aqaran, hinaspan unuqa Israel runakunapaq hatun ñan iskay ladoman perqa hina kicharikuran sayayninqa 15 metro hinan kanman karan.
Egipto runakuna Puka qochaman chayamuspankutaq Israel runakunata rikuranku qochaq chawpinta huk lado chimpaman ayqeshasqankuta (Éxo.
13: 21; 14: 10 - 22).
Huk allin yuyaykuq gobernanteqa manañachá qhepankuta haykunmanchu.
Hatunchakuq Faraonmi ichaqa ejercitontin Israel runakunata qatispa Puka qochaman phawaykuran.
Jehová Diosmi ichaqa manaraq Israel runakunaman aypashaqtinku carretankuq ruedanta orqoran, chhaynapin mana aypayta atirankuchu (Éxo.
14: 23 - 25; 15: 9).
Carretankuta allichashanankukaman Israel runakunaqa huk lado chimpaman lloqsiranku.
Chayllamanmi Moisesqa qochaman makinta haywariran, hinan Jehová Diosqa kaqmanta unuta kutiyachiran.
Faraontaq ejercitontin heq’epaspa wañuranku.
Lliwmi wañuranku.
¡Israel runakunataq libre kapuranku! (Éxo.
14: 26 - 28; Sal.
136: 13 - 15.)
Diospa chhayna ruwasqanmanta uyariq llaqtakunaqa unaytan manchakuymanta khatataranku (Éxo.
15: 14 - 16). Tawa chunka wata qhepamanmi Jericó llaqtapi Rahab iskay Israel runakunata niran: “Ñoqaykuqa sinchita manchakushaykiku [...].
Uyarirqaykun qankuna Egiptomanta lloqsimushaqtiykichis Puka Qochata chimpanaykichispaq Señor Diospa ch’akirqachisqanta ”, nispa (Jos.
2: 9, 10). Diosta mana serviq runakunapas manan qonqarankuchu llaqtanta kacharichimunanpaq Diospa ruwasqantaqa, ¿chaychu Israel runakuna qonqankuman karan?
“Ñawi rurunta hinan waqaycharqan ”
Israel runakunaqa Puka qochata chimpasqanku qhepamanmi ‘ hatun manchana ch’inneq ’ Sinaí aqo pampaman haykuranku.
Chaypiqa manan “chhikan unullapas ” nitaq mikhunapas chay tukuy runapaqqa karanchu, chhaynaña kaqtinpas Diosqa manan paykunata saqerpariranchu.
Moisesmi yuyarispa niran: “Señor Diosmi llaqtanta tarirqan ch’inneqpi, wayraq waqtasqan ch’aki hallp’api, paykunata p’istuykuspa uywarqan, ñawi rurunta hinan waqaycharqan ”, nispa (Deu. 8: 15; 32: 10). ¿Imaynatan Jehová Dios paykunata yanaparan?
‘ Hanaq pachamantan [maná] mikhunata parachimuran ’, chayqa ‘ ch’inneq pampantinpin rikhuriq ’ (Éxo.
16: 4, 14, 15, 35).
Unutapas ‘ qaqamantan ’ orqoran.
Tawa chunka wata ch’inniq aqo pampapi kashaqtinkuqa manan p’achanku thantakuranchu, nitaq chakinkupas punkiranchu (Deu. 8: 4).
Tukuy chaykunamanta, ¿imatan Jehová Diosman qonkuman?
Moisesmi llaqtata niran: “Qankuna kikiykichista allinta cuidakuychis, paqtataq sonqoykichispi qonqarqowaqchis, Diospa ruwasqan rikusqaykichista ”, nispa (Deu. 4: 9).
Israel runakuna agradecekuywan Diospa kacharichisqanta yuyarinkuman chayqa, kasukunkumanmi kamachikuyninkunata wiñaypaqtaq servinkumanpas.
Ichaqa ¿imatan paykuna ruwaranku?
Qonqaqqa mana agradecekuqmanmi tukupun
Moisesmi niran: “Qankunaqa Hatun Qaqa Taytaykichistan saqepurqankichis, kamaqniykichis Diostan qonqapurqankichis ”, nispa (Deu.
32: 18). Israel runakunaqa mana kasukuq kasqankuraykun qonqapuranku Puka qochapi Jehová Diospa ruwasqanta, ch’inneq aqo pampapi cuidasqanta, munakuyninpi paykunapaq tukuy imaymana ruwasqantapas.
Huk kutinmi unuta mana tarisqankurayku Moisés contra rimapakuranku (Núm.
20: 2 - 5). Maná mikhunamantapas nirankun: “¡Amikuykuñan kay ima kasqan mikhunawan! ” nispa (Núm.
21: 5). Chaymantapas Diospa ruwasqanmantan rimapakuranku, Moisestapas manan umalliqninkuta hinachu qhawariranku.
Kaytan niranku: “¡Allinmi kanman karqan Egipto suyupi wañukapuyninchisqa, mana chaytaq kay ch’inneqpi wañukapuyninchispas! [...]
Huk umallita churakusun, hinaspa Egiptoman kutipusun ”, nispa (Núm.
14: 2 - 4).
¿Imaynan Jehová sientekuran Israel llaqta mana kasukuqtin?
Qhepa tiempomanmi chay ruwasqankupi yuyaymanaspa huk salmista niran: “¡Hayk’a kutitan ch’inneqpi payta mana kasurqankuchu!
¡Hayk’a kutitan chay ch’inneq cheqaspi payta llakichirqanku!
Yapapas - yapan Diostaqa wateqarqanku, Israelpa Ch’uya Diosnintan phiñachirqanku.
Manan atiyninta yuyarqankuchu, manallataq awqankumanta qespichimusqan p’unchaytapas yuyarqankuchu, chaypachan Egipto suyupi utirayanakunata ruwarqan ”, nispa (Sal.
78: 40 - 43).
Arí, Israel runakunaqa anchatan Diospa sonqonta k’iriranku mana agradecekuq kasqankuwan.
Iskay Israel runakunan mana qonqarankuchu
Paykuna ukhupin kasharanku Josuewan Calebwan, iskayninkun chunka runakunapiwan Cades - barneamanta kachasqa karanku Prometesqa Hallp’ata qhawamunankupaq.
Chunka runakunan mana allin willakuywan kutimuranku, Josuewan Calebwanmi ichaqa llaqtata niranku: “¡Qhamiyaq risqayku hallp’aqa ancha allinpunin!
Señor Dioschus sumaqta qhawariwasun chayqa, yanapawasunmi chay hallp’aman haykunanchispaq, payqa qowasunpunin. Chay suyuqa lecheq miel misk’iq askha kanan hallp’an kasqa.
Chhaynaqa, ama Señor Dios contra k’ulluchakuychischu ”, nispa.
Chayta uyarispan Israel runakunaqa ch’aqeytapuni paykunata munaranku.
Chaywanpas paykunaqa manan pisiparankuchu, aswanpas qaqatan Jehová Diosman hap’ipakuranku (Núm.
14: 6 - 10).
Watakunaq pasasqan qhepamanmi Caleb Josueta niran: “Tawa chunka watayoq kashaqtiymi, Moisesqa Cades - barneamanta hallp’a qhamiyaqta kachawarqan, kutimuspaypas ñoqaqa sut’intan willakurqani.
Ñoqawan wakin riqkunan ichaqa llaqtata iskayrayachirqanku, ñoqataqmi Diosniy Señor Diospaq tukuy sonqo karqani ”, nispa (Jos. 14: 6 - 8).
Calebwan Josuewanqa Jehová Diospi confiasqankuraykun imaymana sasachakuykunata aguantaranku.
Paykunaqa allintan decidikuranku Jehová Diosta tukuy tiempo yuyarinankupaq.
Kay iskaynin runakunaqa agradecekuqmi karanku, paykunaqa yuyarillaqkupunin Jehová Dios Israel llaqtaman prometesqan allin ruruq hallp’a qosqanta.
Llapallankun Israel runakunaqa agradecekuq kananku karan, kawsanankupaq sumaqta Jehová Dios paykunata cuidasqanrayku.
Josuemi qelqaran: “Señor Diosqa Israel runakunaq ñawpa taytankunaman: Qosqaykichis, nispa jurasqan hallp’ata paykunaman qoykapurqan [...].
Señor Diospa Israel runakunaman allin rimarisqan simikunaqa llapanpunin hunt’akurqan ”, nispa (Jos. 21: 43, 45).
¿Ñoqanchispas kallpachakusunmanchu Caleb Josué hina kananchispaq?
Agradecekuq kasun
Huk kutinmi, tukuy sonqowan Diosta serviq runa tapukuran: “¿Imatan Señor Diosman kutichipusaq tukuy allinkunata ruwapuwasqanmanta? ” (Sal.
116: 12). Jehová Diosqa bendeciwanchismi kawsananchispaq necesitasqanchista qowaspanchis, yanapawanchismi paywan allinpi kananchispaq, huchamanta wañuymanta kacharichiwananchispaqpas Churintan kachamuran.
Chaykunamantaqa manan wiñayta kawsaspapas pagayta atisunmanchu.
Ichaqa llapanchismi tukuy ruwasqanmanta agradecekusunman.
¿Yanaparasunkichu Diospa kamachikuyninkuna sasachakuykunamanta karunchakunaykipaq?
¿Yanaparasunkichu Diospa pampachaynin hukmanta ch’uya concienciayoq kanaykipaq?
Diospa yanapawasqanchisqa wiñaypaqmi, agradecekuyninchispas wiñaypaqmi kanan. 14 watanpi kashaq Sandra sutiyoq sipaschan Diospa yanapayninwan hatun sasachakuykunata atiparan, paymi nin: “Jehová Diosmantan mañakurani yanapawananpaq, imayna yanapawasqanmantaqa admirakuranin.
Kunanmi yachani imaraykus papay niwaq Proverbios 3: 5, 6 textota yuyashanallaypaq, chaypin nin: ‘ Tukuy sonqoykiwan Señor Diosman hap’ipakuy, amataq qan kikiykiq yuyayniykimanqa k’askakuychu.
Tukuy ruwasqaykikunapi Señor Diosta yuyariy, paymi cheqan ñanninta pusasunki ’, nispa.
Manan iskayanichu, imaynan kunankamapas yanapawasharan chhaynatachá Jehová Diosqa yanapawashallanqa ”, nispa.
Pruebakunata aguantaspaqa Jehová Diosta mana qonqasqanchistan rikuchinchis
Diosta mana qonqaqkunaqa pacienciakuq otaq aguantaqmi kallankutaq, Biblian nin: “Pacienciakushallaychispuni iñiypi wiñay tukusqa, hunt’asqa, tukuy imapaq wakichisqa kanaykichispaq ”, nispa.
¿Imatan nishan “iñiypi wiñay tukusqa, hunt’asqa ” nispa?
Kallpachakunanchismi imayna runa kasqanchispi aswan allin kananchispaq, chaykunan yanapawasun Jehová Diospi confiaspa pruebakunata aguantananchispaq.
Pruebakuna tukukuqtinqa anchatan kusikunchis aguantasqanchismanta.
Pruebakunaqa tukunpunin.
Huk cristianon askha wataña Diosta servishan payqa imaymanamantan onqoran, onqoyninta aguantananpaq imachus yanapasqanmantan nin: “Kallpachakunin imatachus Jehová Dios ruwashasqanpi piensanaypaq manan ñoqaq munasqaypichu.
Diospaq hunt’aq kayqa munayninta ruwaymi, manan ñoqaq munayniytachu.
Sasachakuykunapi tarikuspayqa manan ninichu: ‘ ¡Ay, Jehová!, ¿imaraykun ñoqa khaynapi tarikuni? ’
nispa. Ima sasachakuypas kaqtinqa payman hap’ipakuspaymi servishallani ”, nispa.
Kay tiempopi Diospa llaqtanqa paytan ‘ espiritupi cheqaq - kaypiwan yupaychanku ’.
Ñoqanchisqa manan hayk’aqpas Diosta qonqasunchu imaynan ñawpaqpi Israel runakuna ruwaranku hinata.
Ichaqa manan Diospa llaqtanpi kasqanchisraykuchu paypaq hunt’aq kasunman.
Caleb Josué hinan llapallanchis agradecekuywan imaymana sasachakuykunata aguantaspa Jehová Diosta servishanallanchis.
Chay ruwasqanchisqa allinpunin kanqa, Diosmi sapankanchista kay sasa tiempokunapi yanapawashanchis cuidawashanchis ima.
Josuepa tawqasqan rumikunaqa Diospa ruwasqanta Israel runakuna yuyarinanpaqmi karan.
Ñoqanchispas llaqtanta qespichinanpaq Diospa ruwasqankunawanmi yachanchis kay tiempopi llaqtanta mana saqerparinanta.
Chayrayku kallpachakuy salmista hina Diosta yuyarinaykipaq, paymi niran: “Señor Diospa ruwasqankunatan yuyarisaq, ñawpa p’unchaykunapi Señor Diospa musphana ruwasqankunatan yuyarisaq, tukuy ruwasqankunapin yuyaymanasaq, ruwasqankunatan yuyarisaq ”, nispa (Sal.
77: 11, 12).
[7 paginapi foto]
Israel runakunaqa ch’aki pampantan purinanku karan
[Fotota horqorqan]
Pictorial Archive (Near Eastern History) Est.
[8 paginapi foto]
Israel llaqta Cades - barneapi kashaqtinkun 12 runakuna Prometesqa Hallp’ata qhawaq riranku
[Fotota horqorqan]
Pictorial Archive (Near Eastern History) Est.
[9 paginapi foto]
Israel runakunaqa askha watata ch’inneqpi kasqankumanta Diospa prometesqan allin hallp’api tiyasqankumantaqa anchatan agradecekunanku karan
[Fotota horqorqan]
Pictorial Archive (Near Eastern History) Est.
[10 paginapi foto]
Diospa munayninpi yuyaykuymi yanapawasun ima sasachakuykunatapas aguantananchispaq
Mana pisipaspa predicashallasun
¿HAYK’AQLLAPAS sinchi sayk’usqa mana kallpayoq tarikuspayki yuyaykurankichu predicayta saqepunaykipaq?
Yaqapaschá sasa kanman aguantananchispaq Dios serviyninchispi sinchi hark’asqa otaq llakisqa, onqosqa kasqanchisrayku, chaymantapas escuelapi llank’anapi compañeronchiskunaq turiawasqanchisrayku, predicasqanchista mana uyarisqankurayku ima.
Jesuspa ejemplonmi ichaqa anchata kallpachawasunman.
Payqa “qhepaman q’ochukunanta yachaspa [n] ” sinchi sasachakuykunata aguantaran.
Yacharanmi Taytanta Satanás imaymanamanta yanqa tumpasqanta sut’iman orqoqtin sonqonta kusirichinanta (Pro.
27: 11).
Qanpas kusichinkin Diosta sichus mana sayk’uspa predicashallanki chayqa.
Ichaqa, ¿imatan ruwawaq sasachakuykuna kaqtin predicanaykipaq kallpayki pisiyashasqanta reparaspa?
Kuraqña Krystyna sutiyoq iñiqmasinchismi imaymanamanta onqollanpuni, paymi nin: “Sapa kutillanmi sayk’usqa mana kallpayoq tarikuni.
Mayninpiqa kuraqña kasqayrayku onqospaymi otaq imamantapas llakikuspay manaña kusikuywanchu predicani ”, nispa.
¿Imaynatan sasachakuykunaña kaqtinpas predicashallawaq?
Profetakunamanta yachay
Mana sayk’uspa predicashanallanchispaqqa ñawpaq tiempopi profetakuna hina yuyaykunanchispaqmi kallpachakunanchis.
Jeremiasmanta yachasun.
Jehová Dios profeta kananpaq akllasqanta yachaspanqa manchakuranmi chay llank’ay hunt’ayta.
Ichaqa tukuy sonqonwan Diosman hap’ipakusqanmi yanaparan tawa chunka wata masta sasa llank’ayninta hunt’ananpaq (Jer.
1: 6; 20: 7 - 11).
Iñiqmasinchis Henrytaqa Jeremiaspa aguantasqanmi anchata kallpachan.
Paymi nin: “Qanchis chunka wata masña predicasqaypin mayninpi desanimakurani runakunaq mana allin tratawasqankuwan mana uyariy munasqankuwan ima.
Chhaynapi tarikuspayqa Jeremiaspin piensani, paytaqa Diosta munakusqanmi payman anchata hap’ipakusqanmi kallpacharan Diospa juicionmanta willashanallanpaq ”, nispa (Jer.
1: 17). Jeremiaspa aguantasqanqa Rafal iñiqmasinchistapas kallpacharanmi, paymi nin: “Jeremiasqa runakunaq cheqnisqan kasqanpi yuyaykunanmantaqa Jehová Diospi confiaspan imapaqchus kamachisqa kasqanta hunt’aran.
Chaytaqa yuyarillanipunin ”, nispa.
Profeta Isaiaspa ejemplompas askha cristianokunatan yanaparan mana sayk’uspa predicashanallankupaq.
Jehová Diosqa willaranñan Isaiasman Israel runakuna mana uyarinankumanta: “Kay runakunaq sonqonta rumiyachiy, ninrinkutapas roqt’uyachiy ”, nispa.
Chhaynaqa, ¿yanqapaqchu profeta predicanman?
Diosqa manan chhaynatachu qhawariran.
Isaiaspas manan chhaynatachu qhawariran, chayraykun Diospa kamachisqanta chaskispa kusikuywan niran: “Ñoqan kaypi kashani, ñoqata kachaway ”, nispa (Isa.
6: 8 - 10).
Chay llank’aynintaqa tukunankaman hunt’aran.
¿Qanpas chhayna valorwanchu predicanki?
¿Tukuy atisqaykitachu ruwashanki Reinomanta predicanaykipaq kamachisqa kasqaykita hunt’anaykipaq? Isaías hina mana pisipaspa predicashanallapaqqa manan runakuna mana chaskiwasqanchispichu yuyaykunanchis.
Rafal iñiqmasinchismi willawanchis imaynas runakunaq k’amisqanwan mana pisipanchu chaymanta, paymi nin: “Pipas serviciopi mana allinta tratawaqtinqa kallpachakunin chaypi mana piensanaypaq.
Runakunaqa derechonkupin kashanku imayna kutichinankupaqpas ”, nispa.
Anan nillantaq: “Manan yuyaykunichu imapas predicasqaypi pisipachiwananpaq kaqkunapiqa.
Manaraq predicaq lloqsishaspan Diosmanta mañakuni, sapa p’unchaypaq textotapas leeni, chaymi yanapawan mana allin kaqkunapi mana yuyaykunaypaq ”, nispa.
Ezequielpas Babiloniaman preso apasqa k’ullu judío runakuna ukhupin profetizaran (Eze.
2: 6). Sichus huk millay runa Diospa juicionmanta Ezequielpa mana willasqanrayku wañunman chayqa, paymi chay runaq wañusqanmanta huchachasqa kanman.
Jehová Diosmi profetata niran: “Qanmanta [n] cuentata mañasqayki chay runaq wañusqanmanta ”, nispa (Eze.
3: 17, 18).
Henryqa kallpachakunmi Ezequiel hina yuyaykunanpaq, chayraykun nin: “Askha runakunan peligropi tarikushanku, ñoqaqa manan pi runaq wañusqanmantapas huchachasqa kayta munanichu ”, nispa.
Zbigniew hermanonchispas kaqllatataqmi yuyaykun: “Ezequielqa willashanallanmi karan imataña runakuna rimaqtinkupas, chay ruwasqanmi yanapawan Kamaqninchis hina predicayta qhawarinaypaq ”.
Manan sapanchischu kashanchis
Predicaspaqa manan mayqenninchispas sapallanchischu kashanchis.
Llapanchispas “Diospa llank’aysiq - masinkunan ” kanchis apóstol Pablo hina.
Ñawpaqpi rimasqanchis hina Krystynaqa mayninpin mana kallpayoq sientekun, chaymi nin: “Sapa kutillanmi Jehová Diosta rogakuni kallpata qowananpaq, payqa kallpachawanpunin ”, nispa.
Arí, mana sayk’uspa predicashanallanchispaqqa Diospa espirituntan necesitanchis (Zac.
4: 6).
Allin willakuykunata predicaqtinchisqa Diospa kallpanmi yanapawanchis santo espirituq rurunta rikuchinanchispaq.
Chaytaqmi yanapawanchis imaña kaqtinpas sasachakuykunata aguantaspa predicashanallanchispaq.
Henry iñiqmasinchismi nin: “Predicayqa yanapawanmi imayna kasqayta qhawarikunaypaq, chhaynapin yachani pacienciayoq kayta, runakunatapas sumaq tratayta, manataqmi faciltachu imawanpas pisipani ”, nispa.
Sichus sasachakuykunaña kaqtinpas predicashallasun chayqa, astawanmi rikuchisun santo espirituq rurun sumaq kaqkunata.
Jehová Diosqa angelninkunawanmi predicación llank’ayta aparishan.
Bibliaq willasqan hina, angelkunaqa “waranqaq waranqan ” sinchi askhallañan kanku.
Angelkunaqa Jesuspa umallisqanmi kay Allpapi Dios serviqkunata yanapashanku.
Chhayna yanapawashasqanchista ¿yuyarinkichu predicashaspa?
Anan nin: “Ñoqaqa yuyaykullanipunin angelkuna predicasqanchispi yanapawashasqanchista chaymi kallpachawan; anchatan valorani paykuna Jehová Diospa Jesucristoq umallisqan yanapawasqanchismanta ”, nispa.
¡May sumaqmi angelkunawan kuska predicasqanchisqa!
¿Imanisunmantaq iñiqmasinchiskunamantari?
Jehová Diosta hunt’aq sonqowan serviq cristianokunataqa askhatan aswan allinta reqsiyta atisunman, chayqa paypa sumaq bendicionninmi.
Proverbios 27: 17 nin: “Fierrotaqa fierrowanmi filochanku, chay hinatan runataqa runamasin allinyachin [kallpachan] ”, chaypi nisqan hina qanpas chaskirankipunichá iñiqmasinchiskunaq yanapayninta.
Iñiqmasinchiskunawan kuska predicaspaqa aswan allin predicaytan yachanchis.
Elżbietan nin: “Huk iñiqmasinchiskunawan predicaspayqa paykuna munakusqaytan rikuchini kaqllataq predicasqay runakunamanpas ”, nispa.
¿Qanpas kallpachakuwaqchu sapanka iñiqmasinchiskunawan predicanaykipaq?
Chayta ruwanki chayqa aswantan predicasqaykipi kusikunki.
Allinta samay kallpachakuytaq Dioswan allinpi kanaykipaq
Kusisqa predicanapaqqa allin horariotan ruwakunanchis Bibliata huk qelqakunata estudianapaq, allinta samanapaqpas.
Arí, cuidananchismi saludninchista iñiyninchistapas mana pisipananchispaq.
Biblian nin: “K’uchi runaq yuyaykusqankunaqa allinmankaman tukun ”, nispa (Pro.
21: 5). Zygmunt hermanonchismi 88 watanpi kashan, paymi nin: “Ima ruwanaypaqpas allintataq tiempoyta t’aqani chayqa, kusikuywanmi predicani chhaynapin tiempoy aypawan astawan predicanaypaq ”, nispa.
Bibliamanta allinta yachayqa kallpachawanchismi yanapawanchistaq aswan allinta predicananchispaq.
Kallpata hap’inanchispaqqa mikhunanchismi chhaynallataqmi predicashanallanchispaqpas espiritual mikhuyta mikhunanchis.
Sichus sapa p’unchay leesunchis Bibliata, allin yuyayniyoq hunt’aq kamachiq “tiempollanpi ” apachimuwasqanchis qelqakunatapas chayqa, kallpatan hap’isun allin willakuykunata predicananchispaq.
Elżbieta iñiqmasinchisqa huk ruwanankunatan saqepuran aswan allinta predicananpaq.
Kaytan nin: “Kunanqa manañan nishutachu televisionta qhawani, chhaynapin allinta preparakuni predicanaypaq.
Ch’isin Bibliata leespayqa predicamusqay runakunapin piensani.
Chaymantapas maskhanin paykunapaq hina textokunata, qelqanchiskunapi temakunatapas chaykunawan yanapanaypaq ”, nispa.
Allinta samanki chayqa manan kallpayki pisiyanqachu, aswan allintataq predicanki.
Ichaqa q’ochukuykunallapi purinki chayqa, sayk’usqan predicanaykipaq tarikunki.
Predicaypi allinta llank’aq Andrzej iñiqmasinchismi nin: “Mana allinta samaqtinchisqa sayk’usqan kanchis, sayk’usqa kaspaqa Dios serviyninchispin pisipasunman.
Ñoqaqa tukuy atisqaytan kallpachakuni chhaynapi ama tarikunaypaq ”, nispa (Ecl.
4: 6, NM).
Kallpachakunchisña allin willakuykunata willananchispaq chaypas, pisillan chaskinku.
Jehová Diosmi ichaqa mana hayk’aqpas ruwasqanchista qonqanqachu, chayqa maytan kallpachawanchis.
Askha runakunaña ñoqanchiswan mana rimayta munankuchu chaypas, yaqapaschá ripusqanchis qhepamanqa visitasqanchismanta rimankuman.
Ezequielpa tiemponpi hinan kanman, runakunaqa “yachanqakupunin paykuna ukhupi huk profetaq kasqanta ” (Eze 2: 5).
Yachasqanchis hina predicananchispaq kamachisqa kasqanchista hunt’ananchispaqqa kallpachakunanchismi, ichaqa askha bendicionkunan kan ñoqanchispaq allin sonqowan uyarikuq runakunapaqpas.
Zygmunt iñiqmasinchismi nin: “Allin willakuykunata predicayqa yanapawanchismi Diospa munayninman hina kawsananchispaq, payta runamasinchista munakusqanchista rikuchinanchispaqpas ”.
Andrzej iñiqmasinchispas nillantaqmi: “Runakuna qespichisqa kanankupaq llank’aypi yanapakuyqa may sumaqmi, kay ruwayqa manañan hayk’aqpas kay tiempopi hina aparikunqañachu ”, nispa.
Qanpas mana pisipaspa predicashallanki chayqa, askha bendicionkunatan chaskinki.
[31 paginapi fotokuna]
Mana sayk’uspa predicashanallapaqqa allintan samananchis, cuidakunanchistaqmi iñiyninchispi ama pisipananchispaq
Kay revistata leeqkunaq tapukusqan
Bibliapin riman “Jaser ” nisqa qelqamanta ‘ Señor Diospa Awqa - tinkuynin nisqa Qelqamantawan ’ (2 Sam.
1: 18; Núm.
21: 14).
Chay librokuna chinkapunña chaypas, ¿Dioschu yuyaychanman karan qelqakunanpaq?
Chay librokunataqa manan Dioschu qelqachinman karan.
Bibliata qelqaqkunaqa askha librokunamantan rimanku.
Wakin chay librokunaqa Bibliapi kaq qelqakunan kanman, ichaqa hukniraytan sutichankuman karan chay tiempopi.
Chaypaq qhawarisun 1 Crónicas 29: 29 textota, chaypin rimashan ‘ profeta Samuelpa Willakuynin Qelqamanta ’, ‘ profeta Natanpa Willakuynin Qelqamanta ’, ‘ profeta Gadpa Willakuynin Qelqamantawan ’.
¿Ima qelqakunan kanman chay qelqakuna?
Chay tiempopiqa yaqapaschá chhaynata suticharanku kunan tiempopi hukkaq Samuel iskaykaq Samuel nisqanchis librokunata, otaq Jueces nisqa librota.
Chaymantapas Bibliata qelqaqkunaqa rimallankutaqmi ‘ Judá Reykunaq Willakuynin Qelqamanta ’, ‘ Judá Reykunaq Israel Reykunaq Qelqanmanta ’, ‘ Israel Reykunaq Willakuynin Qelqamanta ’, ‘ Israel Reykunamanta Judá Reykunamanta Willakuq Qelqamantawan ’.
Chay librokuna Bibliapi hukkaq iskaykaq Reyes nisqa librokunawan yaqa igual sutiyoqña kanku chaypas, chay librokunaqa manan Diospa qelqachisqanchu karan. Chayraykun mana Bibliapichu kashan (1 Rey. 14: 29; 2 Cró.
16: 11; 20: 34; 27: 7, NM). Chay librokunaqa yaqapaschá reykunaq imakunachus ruwasqanmanta willaq karan, chaykunataqa manan Diospa kamachisqanchu qelqaranku.
Chay librokunaqa ñan karanña profeta Jeremiaswan Esdraswan Bibliapi wakin qelqakunata qelqasqanku tiempopaqqa.
Ester 10: 2 textopas rimanmi chhayna qelqakunamanta, rimanmi “Media suyuq Persia suyuq willakuynin qelqa [manta] ”.
Lucaspas yaqapaschá chhayna qelqakunata estudiaran Jesuspa ñawpa taytankunamanta willananpaq, chaypaschá niran: “Ñoqapas qallariyninmanta [n] allintapuni t’aqwirqani ”, nispa.
Manan Lucas huk qelqakunata leesqanraykuchu nisunman: “Manan Diospa yuyaychasqanchu ”, nispaqa, paytaqa Diospunin yuyaycharan chaykunata qelqananpaq, chaymi ñoqanchispaqqa allinpuni qelqasqan libroqa.
Chhaynaqa, ¿iman kanman karan “Jaser ” nisqa qelqa,“ Señor Diospa Awqa - tinkuynin ” nisqa qelqapas?
Chaykunaqa común librokunallan karan, manan Dioschu qelqachiran.
Chayraykuchá chay librokunaqa mana kanpasñachu.
Bibliamanta allin yachaq runakunaq nisqanman hinaqa, chay librokunaqa Israel llaqtaq guerrankunamanta willaq poesiakuna takikuna imas kanman karan, chaytan ninku chay librokunamanta Bibliaq ima nisqanta estudiaspa (2 Sam.
1: 17 - 27).
Chay librokunamantan Bibliamanta willaq huk libro khaynata nin: “Chay librokunapin qelqasqa kanman karan Israel llaqtapi allin takiqkunaq poesiankuna takinkuna ima ”, nispa.
Diospa yuyaychasqan qelqakunallan Bibliapiqa kashan, chaykunataqmi “allinpuni yachachinapaq, anyanapaq, wanachinapaq, chanin kawsayta yachachinapaq ” ima.
Bibliapiña riman huk librokunamanta chaypas, chaykunawanña yanapachikuranku Bibliata qelqaqkuna chaypas, manan chayraykuchu nisunman: “Chay librokunapas Diospa yuyaychasqanchá ”, nispaqa.
40: 8).
Kaykunamanta yachachin
15 de marzo 2009
Huñunakuypi Estudianapaq
KAY YACHACHIKUYKUNAN KASHAN:
4 - 10 de mayo 2009
Yuyaykushallasun premio chaskinanchispi
11 PÁGINA
100, 2 TAKIKUNA
11 - 17 de mayo 2009
“Makilla kaychis ”
15 PÁGINA
30, 52 TAKIKUNA
18 - 24 de mayo 2009
Jehová Diosqa hatunchananchispaq hinapunin
20 PÁGINA
57, 75 TAKIKUNA
25 - 31 de mayo 2009
Chanin runakunan wiñaypaq Diosta hatunchanqaku
24 PÁGINA
23, 46 TAKIKUNA
¿Imakunamantan rimashan?
1 - 2 yachachikuykuna 11 - 19 PAGINAKAMA
Kay iskay yachachikuykunan yuyarichiwasun imaraykuchus mana qonqananchischu hamuq tiempopaq premionchista.
Chaymantapas rimasunmi imakuna pisi tiempollamantaña sucedenanmanta, chaykunan kallpachawasun makilla kashananchispaq.
3 - 4 yachachikuykuna 20 - 28 PAGINAKAMA
Kay estudiopin t’aqwisunchis 111, 112 Salmomanta, kay takikunaqa iskayninmi allinta tupashan.
111 Salmo takiqa Jehová Diostan hatunchan ruwasqankunamanta imayna kasqanmantawan.
112 Salmotaq rikuchin Diospa hatun ruwasqankunamanta yachaspa chanin runakuna sonqomanta manchakusqankuta, payman rikch’akunankupaq kallpachakusqankutapas.
HUK YACHACHIKUYKUNA:
‘ Jehová Diospa angelninqa payta manchakuqkunatan muyuykun ’
3 PÁGINA
Paqtataq Diosniykichista Qonqawaqchis
6 PÁGINA
Mana pisipaspa predicashallasun
29 PÁGINA
Kay revistata leeqkunaq tapukusqan
32 PÁGINA
¿Wakmantachu nacena salvasqa kanapaq?
SICHUS pipas tapusunkiman: “¿Wakmantachu naceranki? ”
nispa chayqa, ¿imanispan kutichiwaq?
Waranqanpi religionniyoq runakunan ninkuman: “Arí, wakmantan nacerayku ”, nispa.
Paykunaq nisqanman hinaqa cheqaq cristianokunaqa llapankus wakmanta nacenanku, chayta ruwaqtillankus salvakunkuman.
Chhaynallatataqmi wakin religionpi umalliqkunapas ninku, hukninmi Robert Sproul sutiyoq teólogo runa, paymi khaynata qelqaran: “Pipas mana wakmanta naceqqa manan cristianochu ”, nispa.
Sichus qanpas chhaynata piensanki chayqa, munashankichá familiaykikuna amigoykikunapas wakmanta nacenankuta.
¿Imaynatan paykunata yachachiwaq imachus wakmanta nacey kasqanta?
Askha runakunaq nisqanman hinaqa, pipas wakmanta nacenanpaqqa Diosman Cristoman imas promesata ruwanan servinanpaq, chhaynapis chay promesa ruwaqqa iñiyninpi wañusqa kasqanmanta kawsaripunman Diospa qhawarinanpaq.
Huk diccionariopipas khaynatan nin: “Wakmanta naceq cristianoqa promesata ruwaspa Diosman kutirikapuqmi ”, nispa.
Chhaynataña ninku chaypas, Bibliaqa manan chhaynatachu yachachin.
¿Munawaqchu Bibliaq yachachisqanta yachayta?
Allinniykipaqmi kanqa chaymanta yachayqa.
Sichus allinta yachanki wakmanta nacey imachus kasqanta chayqa, yachallankitaqmi imatachus kay tiempopi ruwanaykita hinallataq imachus qhepa tiempoman sucedenantawan.
¿Imaninmi Biblia wakmanta naceymanta?
Juan 3: 1 - 12 textopin rikhurin ‘ wakmanta nacey ’ nisqa rimay.
Chay textopin willashan Jesuswan Nicodemowan parlasqankumanta.
Nicodemoqa karan Jerusalén llaqtapi huk umalliqmi.
Chay willakuypin Jesusqa sut’incharan ‘ wakmanta nacey ’ imachus kasqanta.
Chayman hinan kutichisunchis kay phisqa tapuykunata:
▪ ¿Necesariochu kanman wakmanta nacey?
▪ ¿Sapankachu chayta akllakunman?
▪ ¿Pikunan wakmanta nacenku?
▪ ¿Imaynapin wakmanta nacenku?
▪ ¿Iman pasan wakmanta naceqkunata?
Huk - hukmantan chay tapuykunata kutichisun.
[4 dibujo recuadropiwan]
“Wakmantan nacenaykichispuni ”
“Huk runan karqan fariseokunamanta Nicodemo sutiyoq, judío runakunaq umallin.
Paymi Jesusman tutalla rispa nirqan: – Yachachikuq, yachaykun yachachinaykipaq Diospa kachamusqasuykita. Manan pipas ruwasqayki milagrokunataqa ruwayta atinmanchu manachus Dios paywan kanman chayqa, nispa.
Jesustaq payta nirqan: – Cheqaqtapunin niyki, pipas Diospa qhapaqsuyunpi kananpaqqa wakmantan nacenan, nispa.
Nicodemotaq kutichirqan: – ¿Imaynataq runari machuña kashaspa wakmanta nacenman?
Icha, ¿mamanpa wiksanman kutiykuspachu wakmanta nacemunman? nispa.
Jesustaq nirqan: – Cheqaqtapunin niyki, pipas Diospa qhapaqsuyunpi kananpaqqa unumantawan Diospa Espiritunmantawanmi nacenan.
Runamanta naceqqa runallan, Espiritumanta naceqpas espiritun.
Ama musphaychu: “Wakmantan nacenaykichispuni ” nisqaymantaqa.
Wayraqa may munasqanmantan wayramun, suenasqallantan uyarinki, manataqmi yachankichu maymanta hamusqantapas, maymanchus risqantapas, chay hinallataqmi Espiritumanta pipas naceqqa, nispa.
Nicodemotaq payta tapurqan: – ¿Imaynataq kayri kanman? nispa.
Chaymi Jesusqa kutichirqan: – ¿Israel runakunata yachachiq kashaspachu qanqa chayta mana yachanki?
Cheqaqtapunin niyki, ima yachasqaykutan rimayku, ima rikusqaykutataqmi willaykupas, willasqaykutataqmi mana chaskinkichischu.
Kay pacha kaqkunamanta qankunaman nishaqtiy mana iñinkichischu chayqa, ¿imaynatataq iñiwaqchis hanaq pacha kaqkunamanta niykichisman chayqa? ”
¿Necesariochu wakmanta nacey?
JESUSMI Nicodemota niran wakmanta nacey ancha importante kasqanta.
Paymi niran: “Pipas Diospa qhapaqsuyunpi kananpaqqa wakmantan nacenan ”, nispa.
Chay nisqanqa khaynatan Griego rimaymanta t’ikrakullanmantaq: “Pipas mana wakmanta naceqqa manapunin Diospa gobiernonman haykunmanchu ”, nispa.
“Manapunin ” nispa nisqanwanmi rikuchisharan ‘ Diospa qhapaqsuyunman ’ haykunapaqqa wakmanta nacey necesariopuni kasqanta.
Chayta allinta entiendenapaqmi Intimanta illarimuymantawan rimasun.
Sichus pipas ninman: “Inti mana lloqsimuqtinqa manapunin illarimunmanchu ”, nispa chayqa, ¿imatan chaywan nishan?
Chaywanmi nishan illarimunanpaqqa Intiq k’anchaynin necesariopuni kasqanta.
Chaymanta Jesús nillarantaq: “Wakmantan nacenaykichispuni ”, nispa.
Chay nisqanwanmi yachallanchistaq “Diospa qhapaqsuyunpi ” kanapaqqa wakmanta nacey ancha importantepuni kasqanta.
Jesuspa nisqan hina, ancha importanten wakmanta naceyqa, chayraykun allinta yachananchis imachus chay kasqanta.
Chaymi tapukusunman: “¿Sapankanchischu akllakusunman wakmanta nacenapaq? ” nispa.
[5 paginapi willakuy]
“Inti mana lloqsimuqtinqa manapunin illarimunmanchu ”
¿Sapankamantachu kanman wakmanta nacenapaq?
WAKIN religionpi yachachiqkunan ninku: “Sapanka cristianon akllakunan wakmanta nacenanpaqqa ”, nispa.
Paykunapaqqa chaytas Jesús kamachisharan: “Wakmantan nacenaykichispuni ”, nispa nisqanwan.
Arí, paykunaqa “¡wakmanta naceychis! ”
nispapas Jesús kamachinman karan chhaynatan yachachinku.
¿Chaytapunichu Jesús Nicodemota nisharan?
Manan. Jesusqa manan yachachiranchu wakmanta nacenapaqqa sapanka cristianomanta kasqanta.
Chayta entiendenapaq allinta t’aqwisunchis Jesuspa yachachisqanta.
Griego rimaypi “wakmanta nacey ” nisqa simiqa“ hanaqmanta nacey ” nillanmantaqmi.
* Chhaynaqa wakmanta naceyqa “hanaq pachamanta ” otaq“ Yayamantan ” hamun.
Arí, Diosmi akllan pichus wakmanta nacenqa chayta.
Rikusqanchis hina, manan ñoqanchisqa akllakusunmanchu wakmanta nacenanchispaqqa.
Chayta allinta entiendenapaq rimasunchis huk wawaq nacesqanmanta.
¿Paychu akllakuran nacenanpaq?
Manan riki.
Chhaynallataqmi ñoqanchispas mana akllakusunmanchu wakmanta naceytaqa, hanaq pachapi Taytallanchismi akllanman chaytaqa.
Chayraykun apóstol Pedro niran: “Señorninchis Jesucristoq Yayan Diosta yupaychasun, paymi hatun khuyapayakuyninman hina [...] wakmanta nacechiwarqanchis ”, nispa.
¿Imaninantan Jesús nisharan?
Wakinqa ninkumanpaschá: “Manataq sapankanchischu akllakunchis wakmanta nacenapaq chayqa, ¿imaraykutaq Jesusri: ‘ Wakmantan nacenaykichispuni ’, nispa niran? ”
Allinmi chay tapukusqankuqa.
Sichus Jesús wakmanta nacenanchispaq kamachiwashasunman chayqa, mana atisqanchistan mañawashasunman, chayqa manan allinchu kanman.
Chhaynaqa, ¿imaninantan nisharan?
Chayta allinta entiendenapaqmi yanapawasun griego rimaypi Jesuspa nisqanta yachay.
Chay rimaypiqa Jesusqa manan huk kamachikuytachu qosharan, aswanpas imachus ruwana kasqallantan willasharan.
Chayta allinta entiendenapaq rimasunchis huk wakcha wawamanta.
Payqa uywaqninkunamantan huk herenciata chaskiyta munan, chaymi uywaqninkunaqa payta ninku: “Herenciata chaskinaykipaq ima documentokunatachá necesitakun chaykunata alistaramuy ”, nispa.
Chaymi chay wawaqa huk abogadoman tapun: “¿Imatan ruwanay uywaqniykunamanta herenciata chaskikunaypaq? ”
nispa; hinan abogadoqa nin: “Paykunaq wawanmi kanayki ”, nispa.
Chaywanqa manan “paykunaq wawan kay ” nishanchu, aswanpas imatachus ruwanallantan willashan.
Jesuspas manan huk kamachikuytachu qosharan wakmanta naceymanta rimashaspaqa, aswanpas ‘ Diospa qhapaqsuyunpi kanapaq ’ imatachus ruwana kasqantan willasharan.
¿Imaraykutaq Diospa ‘ qhapaqsuyunmantari ’ rimashanchis?
Chayta entiendenapaq ñawpaqta yachasunchis pikunachus wakmanta nacenku chayta.
Chaytan yachasunchis qatiqninpi.
Chhaynatan wakin Bibliakuna t’ikranku Juan 3: 3 textota.
Hukninmi La Sagrada Escritura nisqa, chaypin castellano simipi nin: “Hanaqmanta mana naceqqa manan Diospa gobiernonta rikunmanchu ”, nispa.
[6 paginapi foto]
¿Imatan huk wawaq nacesqan yachachiwanchis ‘ wakmanta naceymanta ’?
¿Pikunan wakmanta nacenku?
ASKHA runakunan ninku: “Salvasqa kanapaqqa wakmantan nacena ”, nispa.
Jesusmi ichaqa mana chaytachu niran, aswanmi payqa niran: “Pipas Diospa qhapaqsuyunpi kananpaqqa wakmantan nacenan ”, nispa.
Chhaynaqa, manan salvakunapaqchu wakmanta nacena, aswanpas Diospa qhapaqsuyunpi kanapaqmi.
Wakinmi ichaqa piensanku Diospa qhapaqsuyunman haykuspalla pipas salvasqa kananta.
Ichaqa manan Diospa qhapaqsuyunman haykuqkunallachu salvasqaqa kanqaku.
Chaypaqqa ñawpaqtan entiendenanchis imachus ‘ Diospa qhapaqsuyun ’ kasqanta.
Quechua Bibliapi qhapaqsuyu nisqa simiqa, Griego rimaypiqa Diospa gobiernon ninanmi.
Bibliaq nisqan hinaqa, chay gobiernopiqa ‘ runaq churin ’ Jesucristo huk t’aqa runakunapiwanmi kamachikunku (Daniel 7: 1, 13, 14; Mateo 26: 63, 64).
Apóstol Juanmi mosqoypi hina rikusqa Cristowan kuska kamachikuqkuna “lliw ayllumanta, rimaymanta, llaqtamanta, suyumantawan ” akllasqa kasqankuta, hinallataq ‘ kay pachata kamachinankuta ’ ima.
Chaymantapas Bibliaqa willallantaqmi chay kamachikuqkuna “pisi t’aqa oveja ” hinalla kasqankuta, hinallataq“ kay pachamanta qespichisqa ” otaq rantisqa kasqankutawan, paykunaqa 144.000 runakunan kanku.
¿Maymantapachataq paykunari Jesuswan kamachimunqaku?
Hanaq pachamantapachan, chaymi Bibliapiqa ‘ Diospa gobiernonta ’ sutichakullantaq ‘ hanaq pacha gobierno ’ nispa.
Rikusqanchis hina, Diospa gobiernonpiqa kashanku Jesucristo wakin akllasqa qatikuqninkunapiwanmi.
Chhaynaqa, ¿imaraykutaq Jesusri niran: ‘ Pipas Diospa Gobiernonpi kananpaqqa wakmantan nacenan ’, nispa?
Chaywanmi rikuchisharan Cristowan kuska hanaq pachapi kamachikuq kanapaqqa wakmanta nacena kasqanta.
Arí, pikunachá Jesuswan kuska kamachimunqaku paykunallan wakmanta nacenanku.
Kaykamaqa yacharunchis wakmanta naceyqa ancha importante kasqanta, Dioslla chaypaq akllasqanta, hinallataq Cristowan kamachikuqkunalla wakmanta nacenanku kasqantawan.
Qatiqninpin yachasunchis imaynapichus wakmanta nacey sucedesqanta.
[7 paginapi willakuy]
Pikunachá Jesuswan kuska kamachimunqaku paykunallan wakmanta nacenanku
[7 paginapi dibujo]
Diospa Gobiernonpiqa kashanku Jesucristo wakin akllasqa qatikuqninkunapiwanmi
¿Imaynapin wakmanta nacenku?
JESUSMI Nicodemoman willallarantaq imaynapichus pipas wakmanta nacenman chayta.
Paymi niran: “Pipas Diospa qhapaqsuyunpi kananpaqqa unumantawan Diospa Espiritunmantawanmi nacenan ”, nispa.
Chaypi rikusqanchis hina wakmanta nacenapaqqa unumanta Diospa espiritunmantawanmi nacena.
¿Imaninantaq chayri?
‘ Unuwan ’ ‘ Diospa espiritunpiwan ’
Nicodemoqa judío runakunaq religionninpi allin yachayniyoqtaq karan chayqa, yachanmanpunin karan Hebreo Qelqakunapi Diospa kallpanta “Diospa espiritun ” nispa sutichakusqanta, hinallataq chay kallpawan Diosqa runakunata imaymanapaq preparasqantapas (Génesis 41: 38; Éxodo 31: 3; 1 Samuel 10: 6).
Nicodemoqa entiendenmanmi karan Jesús ‘ Diospa espiritunmanta ’ rimaspaqa Diospa kallpanmanta otaq santo espiritunmanta rimashasqanta.
¿Imataq unumanta naceyri?
Chaypaq qhawarisunchis Jesús manaraq Nicodemowan parlashaqtin, chay qhepamanpas imakunachus pasasqanmanta willaq textokunata.
Chay textokunan willawanchis Bautizaq Juan hinallataq Jesuspa qatikuqninkunapas unuwan bautizasqankuta.
Llapanmi Jerusalén llaqtapiqa yacharanku bautizakuymanta, chaymi Nicodemopas allinta entiendenman karan unuwan bautizakuymanta Jesuspa rimashasqanta.
¿Iman “santo espirituwan ” bautizakuy?
¿Imataq ‘ Diospa espiritunmanta naceyri ’?
Manaraq Jesús Nicodemowan parlashaspaqa bautizaq Juanqa ñan willasqaña santo espirituwan bautizakuymanta.
Paymi khaynata willaran: “Ñoqaqa unuwanmi bautizarqaykichis, paymi [Jesusmi] ichaqa Santo Espirituwan bautizasunkichis ”, nispa.
Marcosmi willaran pichus ñawpaqta santo espirituwan bautizakusqanta.
Khaynatan willaran: “Chay p’unchaykunapin Galilea provinciapi Nazaret llaqtamanta Jesusqa hamurqan, hinan Jordán mayupi Juanqa payta bautizarqan.
Unumanta lloqsimushaspan Jesusqa rikurqan hanaq pachata kicharikushaqta, Santo Espiritutapas palomata hina pay pataman uraykamushaqta ”, nispa.
Rikusqanchis hina, maypachachus Jesús Jordán mayuman chinkaykuran, chaypachan unuwan bautizasqa karan.
Hanaq pachamanta santo espíritu pay pataman uraykamuqtintaq santo espirituwan bautizasqa karan.
Bautizakusqanmanta kinsa wataña pasaruqtinmi Jesusqa yachachisqankunaman niran: “Qankunan ichaqa kay pisi p’unchaykunallamanta Santo Espirituwan bautizasqa kankichis ”, nispa.
¿Hayk’aqtaq chay nisqanri hunt’akuran?
33 watapi Pentecostés fiesta p’unchaypin.
Chay p’unchaypin Jerusalén llaqtapi 120 Jesuspa yachachisqankuna huñusqa kasharanku, “hinan hanaq pachamanta qonqaylla huk suenay uyarikurqan, sinchi wayraq suenasqan hina, chay suenaymi tiyashasqanku wasiman hunt’aykurqan.
Hinaqtinmi paykunaqa nina qallushaq hina rawraykunata rikurqanku [...].
Chaymi llapallankuman Santo Espirituqa hunt’aykurqan ”.
Chay p’unchayllapitaqmi apóstol Pedropas askha runakunaman niran: “Huchaykichista saqepuspa Diosman kutirikuychis, hinaspa Jesucristoq sutinpi sapankaykichis bautizachikuychis, huchaykichis pampachasqa kananpaq, hinan Santo Espirituq atiy qokuyninta chaskinkichis ”, nispa.
¿Uyarikurankuchu chay runakuna?
Arí, uyarikurankun. “Chaymi simita sonqonkupi chaskikuqkunaqa bautizasqa karqanku, hinan chay p’unchaypi iñiqkunaman yapakurqan kinsa waranqa hina runakuna. ”
Iskay clase bautismon kanan
Rikusqanchis hina, wakmanta nacenapaqqa iskay clase bautismotan pasana.
Chaytan Jesuspas ruwaran.
Payqa ñawpaqtan unuwan bautizakuran, chaymantataq santo espirituta chaskiran.
Yachachisqankunapas unuwan santo espirituwan iman bautizakuranku, paykunamanta wakintaqa bautizaq Juanraqmi unuwan bautizasqa.
Chay 3.000 mosoq cristianokunapas unuwanraqmi ñawpaqta bautizakuranku, chaymantañan santo espiritutaqa chaskiranku.
Chhaynaqa, ¿imaynapin kay tiempopi wakmanta nacey suceden?
Jesuspa apostolninkunaq tiemponpi hinayá.
Arí, chay tiempopi hinan kunanpas wakmanta naceqqa ñawpaqta sonqonta nanachikuspa huchanta saqenan, chaymantataq Diosman prometekunan servinanpaq hinaspa unuwan bautizakunan.
Sichus chay qhepaman Jehová Dios chay cristianota akllanqa gobiernonpi kananpaq chayqa, santo espirituta chaskinqa.
Chayraqmi nisunman: “Chay runaqa wakmantan nacen ”, nispa.
Rikusqanchis hina unuwan bautizakuytaqa sapankanchismi akllakunchis, santo espirituwan bautizakunapaqmi ichaqa Dioslla akllan.
¿Imaraykun Jesús unuwan santo espirituwan ima bautizakuyta huk naceywan rikch’anachiran?
Chaywanyá rikuchisharan chay bautizakuqkuna hukniray kawsayta qallarinankuta.
Chaymantan qatiqninpi yachasunchis.
[9 paginapi dibujo]
Bautizaq Juanqa unuwanmi bautizaran Diosman kutirikuq Israel runakunata
¿Iman pasan wakmanta naceqkunata?
¿IMARAYKUN Jesús santo espirituwan bautizachikuyta huk naceywan rikch’anachiran?
Nacey nisqa simiqa yaqa kaqllan “qallariy ” nisqa simiwan.
Chayraykun nisunman: “Wakmanta naceqkunaqa hukniray kawsaytan qallarinku Diospa ñawpaqenpi ”, nispa.
¿Imaynapitaq chayri suceden?
Chayta allinta entiendenapaqmi apóstol Pablo rimaran wawa adoptaymanta.
Paymi hanaq pachapaq akllasqa cristianokunata niran: ‘ Diospa adoptasqan wawankunan kankichis ’, chaymi payqa ‘ wawankunata hina rikusunkichis ’, nispa.
Chay rikch’anachiymi entiendechiwanchis santo espirituwan bautizakuq imayna runamanchus tukupun Diospa ñawpaqenpi chayta.
Chaymi wakmanta rimasunchis ñawpaqpi rimasqanchis wakcha wawamanta.
¿Iman suceden adoptasqa wawata?
Ñaqha nisqanchis hina, chay wakcha wawaqa manan uywaqninmanta herenciata chaskiyta atiranchu mana legítimo wawan kasqanrayku.
Ichaqa, sichus chay uywaqnin tayta mosoq partida de nacimiento nisqata horqospa chay wawata adoptanman chayqa, legítimo wawan hinan kapunqa, chhayna kaqtinqa wakin wawankuna hinan derechoyoq kanqa herenciata chaskinanpaq.
Chay adoptasqa wawa hinan kanku wakmanta naceqkunapas.
Chay adoptasqa wawaqa herenciata chaskinanpaqqa autoridadkunamantan qochikunan karan mosoq partidata, chaytaqa manan payllamantachu ruwayta atinman karan.
Chhaynallataqmi Diospa gobiernonman haykunapaqqa wakmanta nacena.
Ichaqa manan pipas payllamantaqa chay ruwayta atinmanchu, aswanpas Dios akllaqtillan chay runaqa wakmanta nacenman.
Chay rimasqanchis wakcha wawaqa adoptasqa kasqanraykun herencianta chaskinqa.
Chhaynaña kaqtinpas payqa manan hukniraymanchu tukupun, aswanpas kaqllan kashan.
Ichaqa derechonpin kashan herenciata chaskikunanpaq, legítimo wawa hina uywaqninkunawan tiyananpaqwan.
Jehová Diospas wakin runakunatan adoptaran wawankuna kanankupaq.
Paykunamanta hukninmi karan apóstol Pablo, chaymi akllasqamasinkunata niran: “Diospa wawankuna nisqa kaytan chaskirqankichis, chaymi Diosmantaqa mañakunkichis: ¡Yayalláy! nispa.
Santo Espiritullataqmi espiritunchiswan kuska willakun Diospa wawankunapuniña kasqanchista ”, nispa.
Chaypi rikusqanchis hina, chay cristianokuna adoptasqa kasqankuraykun “Diospa wawankuna ” kapunku, familiantaq kapunkupas.
Ichaqa manan adoptasqa kasqankuraykuchu mana huchayoqman tukupunku.
Chhaynaqa, ¿imallan paykunapi cambiarun?
Apóstol Pabloq nisqan hina, Diospa espiritunpa kallpachasqan kaspan paykunaqa allinta yachanku Cristowan kuska hanaq pachapi kamachimunankuta.
Chayta yachasqankuraykun hukniray suyakuyniyoq kanku, chayman hinataq kawsankupas.
Huk rimaypi nisunman: “Paykunaqa wakmantan nacenku, otaq hukniray kawsayta qallarinku ”, nispa.
Bibliaq nisqan hina, Diospa adoptasqan wawakunaqa “Diospa sacerdotenkunan Cristoq sacerdotenkunan kanqaku, Cristowantaqmi waranqa watata kamachikunqaku ”.
Arí, Cristo hinan Diospa Gobiernonpi reykuna kanqaku.
Chaymanta rimashaspan apóstol Pedro niran: “Chay hinapin mana ismuq, mana qhellichakuq, mana tukukuq herenciata chaski [sun] chis. Chaytan Diosqa [ñoqanchis] paq hanaq pachapi waqaychashan ”, nispa.
¡Ima munaymi chayqa!
Chaymantapas tapukullasunmantaq: “¿Pikunatataq gobiernanqaku wakmanta naceq cristianokunari? ”
nispa. Chaymantan qatiqninpi yachasunchis.
[10 paginapi dibujo]
¿Imaniranmi apóstol Pablo adoptasqa kaymanta?
Pisillan kamachimunqaku askha runakunaq allinninpaq
APÓSTOLKUNAQ tiemponmantapachan Diosqa wakin serviqninkunata adoptaran paypa wawankuna kanankupaq.
Paykunaqa wakmantan nacenku, chaymi hanaq pachaman rinqaku reykuna kanankupaq.
Chaypaqmi ichaqa ñawpaqta wañunanku, hanaq pachapitaq kawsarichisqa kananku.
Chay qhepamanñan paykunaqa “kay pacha [ta] kamachikunqaku ”.
Ichaqa manan paykunallachu salvasqa kanqaku.
Bibliaq nisqan hinaqa iskay t’aqa runakunan salvakunqaku.
Huknin t’aqapiqa pisillan kanqaku, hanaq pachamantataq kamachimunqakupas; huknin t’aqapitaq ichaqa askha kanqaku, paykunaqa kay pachapin tiyanqaku ñawpaq t’aqapi kaqkunaq gobiernasqan.
Apóstol Juanmi wakmanta naceq cristianokunaman khaynata qelqaran: “[Jesusmi] huchanchiskunata pampachachiwananchispaq wañurqan, manataqmi ñoqanchispa huchallanchismantachu, aswanpas lliw runakunaq huchankumantawanmi wañurqan ”, nispa.
Chaypi rikusqanchis hina, iskay t’aqamantan apóstol Juanqa rimaran.
Apóstol Pablopas iskay t’aqa runakunamantan rimaran.
Paymi niran: “Tukuy imaymana kamasqakunaqa [hatun t’aqa runakunaqa] makillañan suyashanku Diosqa wawankunata [huch’uy t’aqa runakunata] sut’ita rikhurichinanta ”, nispa.
Chay apostolkunaq nisqanqa yachachiwanchis wakmanta naceqkunaqa hanaq pachapi kamachikuq kanankuta hinallataq kay pachapi tiyaq runakunaq allinninpaq kamachimunankutapas.
Chaymi Jesusqa yachachisqankunaman niran khaynata mañakunankupaq: “Qhapaqsuyuyki hamuchun, munayniyki kay pachapi ruwakuchun, imaynan hanaq pachapipas ruwakun hinata ”, nispa.
Hebreo Qelqakunapipas (Antiguo Testamento) willakullantaqmi iskay t’aqa runakunamanta, paykunatan Diosqa salvanqa.
Jehová Diosmi ñawpa tiempopi serviqnin Abrahamman khaynata prometeran: ‘ Llapan ayllukunapaqmi [mirayniyki] samincha [otaq bendición] kanqa ’, nispa (Génesis 22: 18).
Chaypi rikusqanchis hina, llapa runakunan (hatun t’aqamanta kaqkuna) askha bendicionkunata chaskinqaku Abrahampa ‘ mirayninmanta ’ (huch’uy t’aqapi kaqkunamanta).
¿Pikunataq Abrahampa ‘ mirayninri ’ kanku?
Jesucristo wakmanta naceqkunapiwanmi.
Chaymi apóstol Pablo wakmanta naceqkunata niran: “Cristoqpuni kankichis chayqa, Abrahampa mirayninpunin kankichis ”, nispa.
¿Ima bendicionkunatan llapa runakuna chaskinqaku chay ‘ miraymanta ’?
Chay mirayraykun runakunaqa Dioswan allinpi kanqaku, wiñaypaqtaq kay pachapi kawsanqakupas.
Rey Davidpa nisqan hina, “chanin runakunaqa kay hallp’atan hap’ikapunqaku, chaypin wiñaypaq tiyanqaku ” (Salmo 37: 29; Isaías 45: 18; Apocalipsis 21: 1 - 5).
Cristowan kuska kamachikuqkuna pisillaña kanku chaypas, askha runakunan kay pachapi wiñaypaq kawsanqaku.
¡Ima munaymi kanman qanpas familiaykipas kay pachapi wiñaypaq kawsawaqchis chayqa!
[12 paginapi dibujo]
Mana yupay atina runakunan kay pachapi kawsanqaku.
¿Munawaqchu chaypi kayta?
Diosta allinta reqsiy
Diosqa wakcha wawakunaq taytanmi
Éxodo 22: 22 - 24
BIBLIAN Jehová Diosmanta nin: “Ch’uya tiyananpi tiyaq Diosqa mana tayta - mamayoqkunaq taytanmi ”, nispa (Salmo 68: 5).
Chay nisqanmi rikuchiwanchis may sumaqllaña Jehová Dios kasqanta. Payqa cuidanmi mana yanapaqniyoqkunata, paykunamanta wakinmi kanku mana tayta mamayoqkuna.
Israel runakunaman kamachikuykuna qosqanpin reparanchis maytapuni paykunamanta llakikusqanta.
Éxodo 22: 22 - 24 textopin allinta chayta reparanchis, chaypin ñawpaq kuti rikhurin ‘ mana tayta - mamayoq ’ nisqa rimay.
Éxodo 22: 22 textopin nin: ‘ Aman mana tayta - mamayoqta ñak’arichinkichu ’, nispa.
Chayta nispaqa Diosqa manan Israel runakunata valekusharanchu khuyapayakuq kanankupaq, aswanmi kamachisharan chhayna kanankupaq.
Mana taytayoq wawakunaqa khuyaytan kawsaranku manaña pipas paykunata uywaq kasqanrayku.
Chaymi Diosqa manapuni munaranchu paykunata ñak’arichinankuta.
Jehová Diosmi niran: “Qanchus paykunata ñak’arichinki, paykunataq waqyakamuwanqaku chayqa, ñoqaqa paykunata uyarisaqpunin ”, nispa (Éxodo 22: 23).
Chaywanqa rikuchisharan sapanka Israel runa chay kamachikuyta kasukunan kasqanta.
Jehová Diosqa makillan kasharan wakcha wawakunata uyarinanpaq yanapananpaq ima (Salmo 10: 14; Proverbios 23: 10, 11).
¿Imatan Dios ruwanman karan pipas wakcha wawata ñak’arichinman chayqa?
Pay kikinmi niran: “Ñoqaqa k’arak phiñasqan qankunata espadawan wañuchisqaykichis ”, nispa (Éxodo 22: 24).
Huk libroq nisqan hina, chay textopi ‘ k’arak phiñasqa ’ nisqa simiqa “sinchi phiñasqa ” ninantas nin, hebreo rimaypitaqsi“ senqayraqmi q’oñirinqa phiñakuymanta ” ninanta nin.
Chaymantapas kikin Diospunin huchachanan karan wakcha wawakuna ñak’arichiqkunataqa, manan Israel llaqtapi kaq juezkunachu (Deuteronomio 10: 17, 18).
Jehová Diosqa manan cambianchu (Malaquías 3: 6).
Payqa khuyapayashallanmi mana tayta mamayoqkunataqa.
Payqa sinchitan phiñakun pipas mana yanapaqniyoq wawakunata ima mana allintapas ruwaqtinqa.
Chaymi chay mana allin ruwaqqa manapuni maymanpas ayqeyta atinqachu Jehová “Diospa k’arak phiñakuynin p’unchay [manta] ” (Sofonías 2: 2).
Chhaynapin chhayna millay runakunaqa yachanqaku “kawsaq Diospa makinman urmayqa ” manchay - manchay kasqanta.
Kaykunamanta yachachin
Julio - septiembre 2009
¿Imataq wakmanta naceyri?
KAYKUNAMANTAN WILLAKUSHAN
3 ¿Wakmantachu nacena salvasqa kanapaq?
5 ¿Necesariochu wakmanta nacey?
5 ¿Sapankamantachu kanman wakmanta nacenapaq?
7 ¿Pikunan wakmanta nacenku?
8 ¿Imaynapin wakmanta nacenku?
10 ¿Iman pasan wakmanta naceqkunata?
11 Pisillan kamachimunqaku askha runakunaq allinninpaq
13 Mana yupay atiyraqmi kan consejo qoq librokunaqa
14 ¿Imaraykun Biblia ancha allinpuni?
20 Kay revista leeqkunaq tapukuynin
24 Familiakunapaq sumaq yachachiykuna ​ — ¿Imaynatan yanapasunman wayna sipaskunata poqosqa runa kanankupaq?
27 Diosta allinta reqsiy ​ — Diosqa wakcha wawakunaq taytanmi
28 ¿Kaq Diosllatachu llapan religionkuna servishanku?
Jehová Diospa yachayninqa kamasqankunapin rikukun
“Diosqa kamasqankunapin sut’ita reqsichikun. ”
¿Imaynan tarikunku kay pachaq yachayninman hina kawsaq runakuna?
RUNAKUNAQA yachayniyoqtan pitapas qhawarinku sichus imaymanata yachan chayqa, ichaqa ¿yachayniyoqchu kanku?
Manan, kay pachapi yachayniyoq runakunaqa manan hukkunata yanapayta atinkuchu, nitaqmi imapaq kawsasqanchistapas kutichiyta atinkuchu.
Paykunaq yachachisqanman hina kawsaqkunaqa, ‘ llulla yachachikuykunawan qochata phoqchiqechiq wayrawan hinan kayman chayman apaykachasqa ’ kanku.
2, 3. a) ¿Imaraykun Jehová Dios “pay sapallan yachayniyoq ”?
b) ¿Imapin hukniray Diospa yachaynin runakunaq yachayninmanta?
Cheqaq yachayta tariqkunan ichaqa kusisqa kanku, chay yachayqa Jehová Diospan.
Chaymi Biblia nin: ‘ Pay sapallanmi yachayniyoqqa ’, nispa.
Diosllan allinta yachan universopi imaymana kaqkunamantaqa, imayna ruwasqachus kashan, imaynatachus paqariran chaytapas.
Payqa askha kamachikuykunatan (leyes fisicas) universopi churaran chaywanmi cientificokunaqa imatapas investiganku.
Chaymi Diosqa mana admirakunchu runakunaq ima ruwasqankuwanpas nitaq yachayninkuwanpas.
“Kay pacha yachayqa mana yuyayniyoq kaymi Diospaqqa. ”
2: 6).
Diospa yachayninqa manan runakunaq yanqa yachaynin hinachu.
Aswanpas Paypa yachayninqa allin yuyaywan yachaywan takyasqan kashan chayraykun yanapawanchis imatapas allinta decidinanchispaq (leeychis Santiago 3: 17).
Apóstol Pabloqa anchatan admirakuran Diospa yachayninmanta, chaymi niran: “¡May hatunpunin Diospa qhapaq - kayninpas, yachayninpas, yuyayninpas!
Yuyaykusqankunapas mana sut’inchay atinapunin, ruwasqankunapas mana entiendey atinapunin ”, nispa.
Jehová Diosllan ancha hatun yachayniyoqqa.
Chayraykun kamachikuyninkunaqa yanapawanchis aswan allinta kawsananchispaq.
Payllan yachan kusisqa kawsananchispaq imatachus necesitasqanchistaqa (Pro.
3: 5, 6).
Jesusqa Diostan llank’aysiran
¿Imaynatan Diospa yachayninta reparasunman?
Jehová Diospa kamasqanta qhawarispan yachasunman yachayninmanta, ancha munakuq Dios kasqanmantapas (leeychis Romanos 1: 20).
Sinchi huch’uymanta nishu hatunkama kamasqankunapin rikunchis imayna Dios kasqanta.
Cielotaña kay Hallp’ataña qhawarinchis chaypas, kamasqankunaqa sut’itan rikuchin yachayniyoq, munakuyniyoq kasqanta.
Arí, kamasqankunamantaqa askhatan yachasunman (Sal.
19: 1; Isa.
40: 26).
5, 6. a) ¿Pin Jehová Diosta kamaypi yanaparan?
b) ¿Imamantan kay estudiopi yachasun, imapaqmi chay yanapawasun?
Jehová Diosqa manan sapallanchu kasharan “hanaq pachata kay pachatawan ” kamaspaqa (Gén.
1: 1). Biblian willawanchis, manaraq imatapas kamashaspa Dios huk angelta kamasqanmanta paymi “tukuy ima kaqkunatapas ” ruwaysiran.
Chay angelmi karan sapan Churin, “payqa karqanñan manaraq imapas kamasqa kashaqtin ”, tiempowantaq kay Hallp’aman hamuran paytan Jesús nispa sutichakuran.
Jesuspas Taytan hina yachayniyoqmi.
Proverbios 8 capitulopin Jesusta sutichakun ‘ yachay ’ nispa; paymi Diosta ‘ llank’aysiran ’ (Pro.
8: 12, 22 - 31).
Chayrayku tukuy imaymanata qhawarispaqa mana Diospa yachaynillantachu reparasunman, Jesuspa yachaynintawanmi reparasunman.
Diospa kamasqanmantaqa askhatan yachasunman.
Tawa kamasqankunamanta yachasunchis, chaykunatan Proverbios 30: 24 - 28 textopi sutichakun “yachaysapan ”, nispa.
Llank’aq sisikunamanta yachasun
7, 8.
¿Sisikunaq ima ruwasqanmantan aswanta admirakunki?
“Huch’uy animalkuna [pas] ” askhatan yachachiwasunman imayna kamasqa kasqankuwan ima ruwasqankuwanpas.
Qhawarisunchis sisikunaq yachayninmanta (leeychis Proverbios 30: 24, 25).
Sisikunaqa askhallañan kanku, sisikunata estudiaq runakunaq nisqanman hinaqa, iskay pachak waranqa sisikuna hinas sapanka runapaq kanman, paykunaqa mana samaspan tapanku ukhupi hawapipas llank’anku.
Yaqa llapan tapapin kinsa clase sisikuna kan, wakinmi reyna, wakintaq orqo, wakintaq llank’aq, sapanka t’aqan llapallankupaq huk nisqalla llank’anku.
Yuyaykusun raphita kuchuq sisipi, kay sisikunaqa yunka ladopin kan.
Huertapi allin llank’aq runa hinan paykunaqa tapanku ukhupi kaq hongokunata abonanku, huk ladoman plantanku, wit’unku ima, chhaynapi llank’asqanku aswan askha kananpaq.
Sisikunata estudiaq runakunan ninku: “Chay sisikunaqa hayk’a mikhunatachus necesitasqankuman hinan llank’anku ”, nispa.
9, 10.
¿Imapin llank’aq sisikunaman rikch’akusunman?
Sisikunaqa imaymanatan yachachiwanchis.
Ejemplopaq, sichus munanchis ima ruwasqanchispas allinpi tukunanta chayqa allin llank’aqmi kananchis.
Biblian niwanchis: “Sisita qhawariy, imayna ruwasqanta qhawamuy, hinaspa sisimanta yachaqakuy.
Chay sisin mana qollananpas mana kamachiqninpas mana patronninpas kashaqtin, mikhunanta ichhuy tiempopi waqaychakun, mikhunanta cosecha p’unchaykunapi huñun ”, nispa (Pro. 6: 6 - 8).
Jesúsmi niran: “Yayayqa llank’ashallanpunin, ñoqapas llank’ashallanitaqmi ”, nispa.
Chaymi rikuchiwanchis iskayninku allin llank’aq kasqankuta.
Llapallanchismi paykuna hina llank’ananchis.
Diospa llaqtanpi imapiña yanapakunchis chaypas “Señorpa llank’ananpi aswan aswanta llank’aspa [n] ” kananchis.
Chaypaqqa Roma cristianokunaman apóstol Pabloq nisqantan kasukunanchis: “K’uchi kaychis, ama qellakuychischu, rawrashaq sonqowan Señorta serviychis ”.
Diospa munayninta ruwananchispaq tukuy ima ruwasqanchisqa manan yanqapaqchu kanqa, Biblian niwanchis: “Diosqa chaninpunin, payqa manan qonqanchu ruwasqaykichiskunataqa [...] payta munakusqaykichistapas ”.
Cuidakusun Diosmanta ama karunchakunanchispaq
Willay imayna damán qowi kasqanta
Damán sutiyoq huch’uy animalmantapas askhatan yachasunman (leeychis Proverbios 30: 26).
Limaqowemanmi rikch’akun, ichaqa manan chakin hatunchu, ninrinpas huch’uyllan muyutaq.
Qaqa t’oqokunapin tiyan, ñawinpas karutan rikun chaymi ankakuna otaq imapas hap’inanpaq hamuqtinqa chay raqrakunaman, t’oqokunaman ayqekun chaypi pakakunanpaq.
Paykunaqa llapallankun huñulla tiyanku, chaymi ima peligromantapas hark’an, chhaynapin chiri tiempopipas q’oñichinakunku.
12, 13.
¿Imakunatan yachasunman damán qowimanta?
¿Imakunatan yachanchis damán qowimanta?
Chay animalchaqa cuidakunmi ima peligromantapas.
Allin ñawiyoq kasqanraykun imatapas karupiraq kashaqtin rikun.
Chaymantapas qaqa t’oqokunaq, raqrankunaq ladollanpin kashan chaypi pakakunanpaq.
Chhaynallataqmi cristianokunapas listo rikch’asqa kashananchis, chhaynapi Saqraq tranpankunata reparananchispaq.
Apóstol Pedron cristianokunata kayta anyawanchis: “Allin yuyayniyoq kaychis, makillapuni cuidakuychis, awqaykichis saqraqa qaparishaq león hinaraqmi tukuyneqta purishan pillatapas oqoykunanpaq maskhaspa ”.
Kay pachapi kashaspaqa, Jesusqa rikch’asqallan kashaq imawanpas Satanás Diospaq hunt’aq kayninta waqllichinanmanta.
Payqa ¡allin ejemplon llapanchispaqpas!
¿Iman yanapawasun rikch’asqa kashananchispaq?
Jehová Dios pakaykuwananchispaq imaymanawan yanapawasqanchistan ancha allinpaq hap’inanchis.
Manan saqenanchischu Biblia estudiayta, huñunakuykunaman riytapas.
Chaymatapas imaynan damán qowikuna llapallanku huñulla kasqankurayku kawsanku, chhaynallataqmi ñoqanchispas iñiqmasinchiskunamanta mana karunchakuspa huñulla kananchis, chhaynapi hukkuna kukkunawan ‘ kallpachanakunanchispaq ’.
Lliw chaykunata ruwasun chayqa, salmista David hinan nisun: “Señor Diosqa hatun Qaqaymi, pakaykuwaqniymi, qespichiwaqniymi, Diosniyqa pakakunay Qaqan, [...] ancha hatun pakakunaymi ”, nispa (Sal.
18: 2).
Sasachakuykunata atipasun
Manapaschá hukllaqa manchakunapaqchu kanman ichaqa, ¿imanisunmantaq tropantin langostakunamantari?
Langostakunamantapas yachallasunmantaqmi.
Hukllaqa manan imapaschu kanman, sinchi askha tropantin langostakunan ichaqa manchakunapaqraq (leeychis Proverbios 30: 27).
Chay langostakunaqa huk ratullapin chakrantinta ima tarpusqatapas tukurapunkuman.
Biblia ancha askha langostakunaq phawasqanmanta nin: “Awqa - tinkuypi [guerrapi] carretakuna hinan raqhaqenku, rastrojota ruphaykuq nina rawray hinan p’araqenku ”, nispa (Joel 2: 3, 5).
Runakunan chay langostakunata ninawan wañuchiyta munaranku, ichaqa manan atirankuchu.
Askha langostakuna ninaman urmayuspan ninatapas wañuchipunku, chayraykun wakinqa phawashallanku.
Paykunaqqa manan umalliqninku kanchu, chaywanpas huk ejército hinan wachuchasqa phawanku manataqmi imapas paykunataqa hark’anchu (Joel 2: 25). *
15, 16.
¿Imapin Reinomanta willaqkuna rikch’akunku tronpantin phawaq langostakunaman?
Profeta Joelmi Diosta serviqkunaq llank’ayninta rikch’anachiran langostakunaq phawasqanwan.
Khaynatan qelqaran: “Awqa - tinkuyman phawaq soldadokuna hinan langostakunaqa phawanku, awqa - tinkuq runakuna hinan perqata seqanku.
Sapankan wachuchasqa purin, manataq mayneqmanpas q’ewirinchu.
Manan paykunaqa tanqanakunkuchu, sapankan purinanta purinku, wach’ina chawpintan phawaykunku, manataqmi wachuchakusqankuta rawinkuchu ”, nispa (Joel 2: 7, 8).
Arí, Reinomanta predicaqkunaqa langostakunamanmi rikch’akunku predicaspa.
Manan ‘ perqa ’ hina ima sasachakuypas predicasqankutaqa hark’aranchu.
Runakunaq pisichasqanña kanku chaypas, Jesús hinan mana sayk’uspa tukuy sonqomanta Diospa munayninta ruwashallanku (Isa.
53: 3). Wakin cristianokunataña wañuchiranku chaypas, predicaciontaqa manan sayachiyta atirankuchu predicaqkunapas astawanraqmi yapakushan.
Chaymantapas, qatiykachasqa kaspaqa lliwman ch’eqerisqankuraykun astawanraq allin willakuykunaqa mast’arikun, mana chayqa manan chay runakuna hayk’aqpas Reinomanta uyarinkumanchu karan.
Qanrí, ¿langostakuna hinachu ñawpaqllaman phawanki runakunaña predicasqaykita mana uyarinkuchu, hark’asunkikuña chaypas?
‘ Allinkaqman k’askakuychis ’
¿Imaynatan geco qaraywaq chakin llusk’a perqakunamanpas k’askan?
Biblian nillantaq: “Geco qaraywaqa makinkunawan hap’ipakuspan seqan ”, nispa (Proverbios 30: 28, NM).
Arí, chay huch’uy karaywaqa mana urmaspallan llusk’a perqakunapi, vidriomanta ventanakunapi ima phawaykachan.
¿Imaraykun mana urmanchu?
Manan ima pegamentowanchu.
Sapanka dedonpin kan tunaspa qepunkuna hina waranqanpi suphuchakuna, chay sapanka suphuchakunaq puntanpitaq kan pachakninpi k’askaq huch’uy platillochakuna hina.
Chaymi chay qaraywakunaq chakinqa qaqata hap’ipakun, vidrionta purispapas manan urmankuchu.
Qaraywakunata estudiaqkunaqa ancha admirasqan kashanku, paykunan ninku: Sichus chay qaraywakunaq chakinpi kaq pegamentota hina ruwakunman chayqa, may allinmi kanman, nispa.
¿Imatan ruwasunman allinkaqman ‘ k’askakushanallanchispaq ’?
¿Imatan yachasunman gecomanta?
Biblian khaynata yuyaychawanchis: “Mana allinkaqta cheqnikuychis, allinkaqmantaq k’askakuychis ”, nispa.
Satanaspa kamachisqan millay pachaqa tanqawasunmami Diospa kamachikuyninkunaman manaña hap’ipakunanchispaq.
Yaqapaschá amigota ruwasunman escuelapi otaq llank’anapi compañerokunawan, otaq ima mana allin kusirikuypipas purisunman.
Diospa kamachikuyninkunata mana respetaq runakunamantan cuidakunanchis paykunawan huñukuspaqa manañan Diosta kasukusunmanchu.
Rikch’asqan kashananchis chaykunapi mana urmananchispaq.
Biblian yuyaychawanchis: “Ama yuyaykuychu yachaysapa kasqaykita ”, nispa (Pro.
3: 7). Ñawpaq tiempopi Diospa llaqtanman Moisespa nisqanta kasukusun, paymi niran: “Diosniykichis Señor Diostan manchakunkichis, pay sapallantataq servinkichis ”, nispa (Deu.
10: 20).
¿Imatan Diospa kamasqankuna yachachiwanchis?
a) ¿Imayna Dios kasqantan reparanki tukuy kamasqanta qhawarispa?
b) ¿Imaynatan Diospa yachaynin yanapawanchis?
Rikusqanchis hina, Jehová Dios imayna kasqantaqa yachasunman kamasqankunata qhawarispan, chaykunamantaqa anchatan yachanchis.
Kamasqankunamanta astawan yachaspaqa astawanmi admirakusun yachaywan ruwasqa kasqankumanta.
Chay yachayniyoq Diostan makilla kasukunanchis chaymi yanapawasun kunan kusisqa kawsananchispaq hamuq tiempopitaq pakaykuwasun (Ecl.
7: 12). Chayta ruwasun chayqa, Proverbios 3: 13, 18 textoq nisqan cheqaq kasqantan yachasun chaypin nin: “Kusisamiyoqmi yachayta tariq runaqa, allin yuyaytapas tariq runaqa [...].
Yachayqa kawsay sach’a hinan chayta chaskikuqkunapaqqa, kusisamiyoqmi yachayman k’askakuqkunaqa ”, nispa.
Wawakunata wayna sipaskunata iman kallpachayku willakuypi rikhuriq ¡Despertad! revistakunata maskhanankupaq hinaspa chaypi yachamusqankuta kay revistata estudiakuqtin willanankupaq.
revistapi 31 paginata. Qhawallaytaq, 2002 wata 22 mayo ¡Despertad!
revistapi 31 paginata.
Damán qowemanta astawan yachanaykipaqqa, qhaway 1990 wata 8 septiembre ¡Despertad!
revistata 15,16 paginakunapi.
Langostakunamanta astawan yachanaykipaq, qhaway 1977 wata 8 marzo ¡Despertad!
revistata 11 paginapi.
Geco qaraywachamanta astawan yachanaykipaqqa, qhaway 2008 wata 8 abril ¡Despertad!
revistata, 26 paginapi.
¿Imatan yachachiwanchis...
•... sisikuna?
•... damán qowikuna?
•... langostakuna?
•... geco qaraywa?
[16 paginapi foto]
¿Raphita kuchuq sisikuna hinachu allin llank’aq kanchis?
[17 paginapi fotokuna]
¿Damán qowekuna hinachu iñiqmasinchiskunawan huñulla kanchis, ima peligromantapas pakaykusqa kananchispaq?
[18 paginapi fotokuna]
Reinomanta predicaq cristianakunaqa langostakuna hinan mana imawanpas hark’achikunkuchu
[18 paginapi foto]
Imaynan geco ima perqamanpas k’askakun chhaynatan cristianokunapas allinkaqman k’askakunku
[Fotota horqorqan]
Stockbyte / Getty Images
‘ ¡Saminchasqapuni Señor Diospa [sutin] kachun! ’
(JOB 1: 21.)
¿Pin Job librota qelqanman karan, hayk’aq?
MOISESQA 40 watanpi hinan kasharan Faraonpa phiñakuyninmanta ayqespa Madián llaqtaman reqtin.
Yaqachus hina chay llaqtapi kashaspa Jobpa ñak’arisqanmanta uyarinman karan, Jobqa qayllallapin Uz llaqtapi tiyaran.
Qhepa watakunamanqa Israel runakuna Prometesqa hallp’aman haykunankupaqña kashaqtinmi Uz llaqtaq qayllanta pasaranku. Chaypipas Moisesqa uyarinmanmi karan Jobmanta payqa sinchi kuraqñan kasharan.
Judiokunaq creencianman hinaqa, Moisesmi Job librotaqa qelqaran Job wañupusqan qhepaman.
¿Imaraykun Dios serviqkunata Job libro anchata kallpachan?
Job libroqa anchatan kallpachan kay tiempopi Dios serviqkunata.
Chay libron rimashan imaynata Saqra hanaqpachapi Diospa qayllanman haykuspa Jobpa hunt’aq kayninta iskayachisqanmanta, chayqa tupan Dioslla kamachinanpaq derechoyoq kasqanta iskayachisqanwanmi.
Aswan allintan entiendenchis imachus hunt’aq kay kasqanta, imaraykuchus mayninpi Dios hinallata qhawan serviqninkunaq ñak’arinanta chaytapas.
Chaymantapas rikuchinmi Saqra Jehová Diospa, runakunaqpas enemigon kasqanta, yachachiwanchistaq sasa pruebakunapiña tarikuspapas huchayoq runakuna Diospaq hunt’aq kanankuta, imaynan Jobpas karan hinata.
Qhawarisunchis imakunamanta kay libro willashan chayta.
Satanasmi Jobta pruebaman churan
a) ¿Imatan Jobmanta yachanchis?
b) Imaraykun Saqra contranpi hatariran?
Jobqa allin qhawarisqa qhapaq runan karan, familianpi allin umalliq sumaq sonqo runa, consejokuna qoq allin respetasqa, payqa yanapaqmi wakchakunatapas.
Astawanqa Dios manchakuq runan karan.
Job libroq nisqan hina, ‘ hunt’aq runa, chanin runan karan, tukuy sonqowan Diosta serviq, mana allin ruwaymantapas t’aqakuq ’.
¿Imaraykun Saqra pay contra hatariran? Manan allin qhawarisqa, qhapaq kasqanraykuchu, aswanpas Diosta tukuy sonqo servisqanraykun (Job 1: 1; 29: 7 - 16; 31: 1).
¿Imataq hunt’aq kayri?
Job libroqa qallarin hanaq pachapi huñunakuy kasqanmanta willaspan, Jehová Diospa ñawpaqenpin llapa angelninkuna huñukusqaku Satanaspas chaypin kasharan, paymi Jobta yanqamanta tumparan (leeychis Job 1: 6 - 11).
Jobpa qhapaq kayninmantaña rimaran chaypas, imaraykuchus Diospaq hunt’aq kasqantan iskayachiran.
Hunt’aq kayqa, mana huchachanata chaninta kawsaymi.
Bibliaq nisqanman hinaqa, hunt’aq kayqa tukuy sonqomanta Jehová Diosllata serviymi.
¿Imatan Satanás niran Jobmanta?
Satanasmi niran: Jobqa allinninpaq imatapas chaskinanraykullan Diosta servin manan tukuy sonqomantachu, nispa.
Jobqa Diospaq hunt’aq kanman paymanta bendicionkuna chaskisqanraykullas.
Chay nisqan cheqaqchus kasqanta yachakunanpaqmi Diosqa qhawallaran Satanás Jobta pruebaman churananta.
Chayraykun huk p’unchayllapi uywankuna ch’usaqman tukuran wakintaqa suwan apapuran, kamachin runakunapas yaqa llapankun wañuchisqa karanku, wawankunapas wañupuranmi (Job 1: 13 - 19).
¿Satanaspa nisqanman hinachu Job Diosta ñakaran?
Manan, chhayna llakiq qatirisqan kashaspapas kaytan niran: “Señor Diosmi lliw imatapas qowarqan, payllataqmi qechukapuwan.
¡Saminchasqapuni Señor Diosqa kachun! ” nispa (Job 1: 21).
a) Hukmanta hanaq pachapi huñukuy kaqtin ¿Imatan Satanás rimallarantaq?
b) Jobpa hunt’aq kasqanta iskayachispa, ¿pikunamantawanmi rimasharan?
Chay qhepallamanmi hanaqpachapi huk huñunakuy kallarantaq.
Hukmantan Satanasqa Job contra rimallarantaq, kaytan niran: “Manataq cuerponta llamiykunkichu chayllayá allin kashan.
Qhali kashaspaqa, tukuy imantapas runaqa qoyta atinmi, kawsayninta qespichinanraykuqa.
Pay kikinta llamiykuwaq, chayñayá yachawaq imaynataraqchus uyaykipi ñakasunkiman chayta ”, nispa.
Ari Saqraqa niranmi “tukuy imantapas runaqa qoyta atinmi, kawsayninta qespichinanraykuqa ”, nispa; chaywanqa Saqraqa manan Jobpa hunt’aq kasqallantachu iskayachisharan, aswanpas llapa runakuna Diospaq hunt’aq kayninkutawanmi.
Hukmantan Diosqa permisota qollarantaq Jobta pruebaman churananpaq, chay kutipiqa millay onqoywanmi k’iriran (Job 2: 1 - 8).
Ichaqa manan chaywanpas Jobpa ñak’ariyninqa tukuranchu.
¿Imakunatan Jobmanta yachanchis?
¿Imaynatan Jobta llakichiranku warminpas amigonman tukuq runakunapas?
Qallariypiqa, Jobpa esposanpas Job hinan tarikuran.
Wawankunaq wañupusqan, tukuy kaqninkuna chinkapusqanpas maytachá llakichiran.
Qosanta sinchi onqosqata rikuqtinpas anchatachá sonqon nanaran.
Manaña aguantayta atispan niran: “Kay hinataña ñak’arishaspapas, ¿qaqataraqchu iñiyniykipi sayashanki?
¡Diosta ñakay, hinaspa wañuy! ”, nispa.
Chay qhepallamanmi Jobman Elifaz, Bildad Zofarpiwan kallpachaqman tukuspa riranku.
Ichaqa mana kaqtan rimaranku chaymi Job niran: “Sonqochawanaykichistaqa ñak’arichiwankichismi ”, nispa.
Bildadmi rimaran wawankuna Dios contra huchallikusqankurayku wañusqankumanta.
Elifastaq Jobta tumparan ñawpaqpi huchallikusqanmanta ñak’arishasqanta.
Rimallarantaqmi, ¡Diosqa manan valoranchu payta hunt’aq sonqowan serviq runakunataqa!
nispa (Job 2: 9, 11; 4: 8; 8: 4; 16: 2; 22: 2, 3).
Chhaynataña nishaqtinkupas Jobqa hunt’aq sonqollapunin Diospaq karan.
Pantaranña “mana huchayoqman tukuspa [‘ Diosmanta aswan chaniyoqpaq qhawarikuspa ’ NM] ” chaypas, pruebakuna tukukunankaman Diospaqqa hunt’aq karan (Job 32: 2).
¿Imatan Eliumanta yachasunman hukkunata yuyaychanapaq?
Chaymantan Bibliaqa riman Elihú runamantañataq, paypas Jobta watukuqmi risqa.
Qallariypiqa uyarillaranmi Jobpa rimasqanta kinsantin runakunaq rimasqantapas.
Rimayta qallarispan ichaqa allin yuyaywan rimaran, sullk’akaqña llapankumanta karan chaypas.
Kinsantin runakunamantaqa respetowan sumaq sonqowanmi Jobta trataran.
Diospaq hunt’aq kasqanmantapas sumaqtan kallpacharan.
Chaymantapas reparachiranmi chanin kasqanta qhawarichinanpaq sinchita llakikushasqanta; hinaspan niran, ancha allinmi Diosta serviyqa hunt’aq kaypas nispa (leeychis Job 36: 1, 11).
Payqa ¡ancha allin ejemplon hukkunata sumaqta yuyaychananchispaq!
Eliuqa pacienciayoqmi karan, tukuy yuyaywanmi Jobpa rimasqanta uyariran, allin ruwasqankunamantapas allinmi niran, yuyaychaspapas sumaqtan kallpacharan (Job 32: 6; 33: 32).
¿Imaynatan Jehová Jobta yanaparan?
Chaykuna qhepamantaq Jehová “Dios manchay wayra chawpimanta Jobta rimapayarqan ”.
Imaymana tapuykunawanmi sumaqllata yanaparan mana allin yuyaykusqanta cambiananpaq.
Jobqa huch’uyaykukuspan Diospa yuyaychasqanta chaskiran, chaymi niran: “Ñoqa kikiyta millakuni [pisipaq qhawarikuni], ñut’u hallp’api, usphapi tiyaykuspa, llakikuspa yuyayniyta hap’ikuni ”, nispa.
Chaymantataq Diosqa kinsantin amigonman tukuq runakunata phiñakuran mana cheqaqta rimasqankumanta.
Chayraykun Jobta niran amigonman tukuq runakunapaq mañapunanpaq.
Job paykunapaq mañapusqan qhepamantaq Jehová “Diosqa payta wakmanta qhapaqyachirqan.
Chaymantapas qoykapurqanmi ñawpaq kapusqanmantaqa iskay chay hinatawanraq ” (Job 38: 1; 40: 4; 42: 6 - 10).
¿Maykaman Jehová Diosta munakunchis?
¿Imaraykun Dios mana Satanasta wañuchiranchu otaq tumpasqanta mana hinallatachu saqepuran?
Jehová yayanchisqa Kamaqninchismi payllan Ancha Hatun Kamachikuqqa.
Payqa atiranmi Saqraq tumpasqanta hinallata saqepuyta ichaqa manan chaytachu ruwaran. ¿Imarayku?
Saqraqa rimaranmi Job Diospaq mana hunt’aqchu kananmanta, sichus lliw kaqninkuna chinkapunman chayqa.
Ichaqa sonqomanta Diosta serviq Jobqa imaymana pruebakunapiña tarikuspanpas hunt’aqllapunin Diospaq karan.
Chaymantapas Saqraqa niranmi runakuna ima nanaywanpas k’irisqa otaq sarunchasqa tarikuqtinku manaña Diospaq hunt’aq kanankuta.
Ichaqa imaymanawanña ñak’ariran chaypas Jobqa hunt’aqmi Diospaq karan.
Chhaynapin Saqraq Job contra imaymana tunpasqan yanqa kasqanqa sut’iman orqosqa karan.
Jobqa huchayoq runaña karan chaypas hunt’aqmi karan.
Ichaqa, wakin Dios serviq runakunarí, ¿hunt’aqchu Diospaq kankuman?
¿Imatan Jesús ruwaran hukpaqkama Satanaspa yanqa tumpasqanman kutichinanpaq?
Maypachachus huk cristiano Saqraq trampankuna contra qaqata sayan chayqa, paymanta Saqra llullakuspa rimasqan yanqa kasqantan sut’iman horqon.
Jesusmi kay pachaman hamuspa hukpaqkama rikuchiran Satanás llulla kasqanta.
Jesusqa Adán hina mana huchayoq runataq karan chayqa, wañunankama Diospaq hunt’aq kaspanmi sut’ita rikuchiran Satanás llullakuspa yanqa tunpasqanta.
¿Ima ruwaymi sapankanchisman tupawanchis?
Chaywanpas Saqraqa churashallanmi pruebaman Dios serviqkunata.
Chayraykun sapankanchis hunt’aq kasqanchiswan rikuchinanchis munakuspa Diosta servisqanchista manataq imapas chaskinanchisraykullachu.
Chay ruway sapankanchisman tupawasqanchistaqa ancha allinpaqmi hap’inanchis.
Chaymantapas yachanchismi pruebakunata aguantananchispaq Jehová Dios kallpachawananchista, chay pruebakunataqa tukuchinqan imaynan Jobpipas ruwaran hinata.
Satanasqa mana p’enqakuspan Diospa contranpi sayarin
¿Imatan Job libro Satanasmanta willawanchis?
Griego Qelqakunaqa willanmi Satanás Dios contra sayarisqanmanta.
Apocalipsis libropin leenchis Jehová Dios ancha hatun kamachikuq kasqanta sut’iman orqonanmanta, millay enemigon Saqrata tukuchinanmantapas.
Hebreo Qelqakunapas willanmi imaynata Satanás mana p’enqakuspa Dios contra hatarisqanmanta, runakunata waqllichiy munasqanmantapas.
Job libron willawanchis hanaq pachapi huñunakuy kaqtin iskaynin kutipi Saqra chaypi kasqanmanta.
Ichaqa manan Diosta hatunchananpaqchu, aswanpas mana allin kaqta ruwananpaqmi.
Jobta tumpasqanraykun Diosqa Satanasta autorizaran pruebaman churananpaq “hinan Satanasqa Señor Diospa qayllanmanta ripurqan ” (Job 1: 12; 2: 7).
¿Imaynatan Satanás Jobta trataran?
Job libroq willasqan hina Satanasqa runakunaq sinchi millay enemigonmi.
Job 1: 6 willasqan huñunakuymanta Job 2: 1 willasqan huñunakuykamaqa huk tiempon pasaran, chay tiempopiqa anchatan Jobqa ñak’ariran.
Ichaqa Job Diospaq hunt’aq kasqanraykun Jehová Diosqa Saqrata niran: “Payqa tukuy sonqonwanpunin serviwan [...].
Hinaña mana ima huchanmanta muchuchinaypaq tanqariwarqanki chaypas, payqa qaqatapunin iñiyninpi sayan ”, nispa.
Satanasqa manan niranchu arí pantarunin nispa, aswanpas huktawanmi sasa pruebaman churayta munaran.
Lliw kaqninkunatan qechupuran mana imayoq kapuqtinpas onqoywanñataqmi k’iriran.
Chaypin yachanchis mana chhikallantapas wakchakunata, ñak’ariq runakunatapas khuyapayasqanta; aswanpas Satanasqa sinchitan cheqnikun Diospaq hunt’aq runakunataqa (Job 2: 3 - 5).
Chaywanpas Jobqa hunt’aqmi karan chaypin rikuchiran Saqra llulla kasqanta.
¿Imapin Satanasman rikch’akunku kay tiempopi apostatakuna?
Qallariypiqa, Satanasmi Diospa contrapi sayarispa ñawpaq apóstata karan.
Kay tiempopi apostatakunapas paymanmi rikch’akunku.
Paykunaqa huchachankun Jehová Dios serviqkunata, Diospa llaqtanpi umalliqkunatapas, paykunapaqqa sinchitan phiñakunku.
Wakinqa manañan Jehová Diospa sutintapas rimayta munankuñachu, manañan munankuchu paymanta yachayta ni serviytapas.
Taytanku Satanás hina Diospa llaqtan contra sayariqkunaqa, Diosta hunt’aq sonqowan serviq cristianokunaq iñiynintan waqllichiyta munanku.
Chayraykun paykunamantaqa karunchakunchis, manan paykunawanqa imapas ruwananchis kanchu.
Jobqa Diospa sutintan hatuncharan
¿Imaniranmi Job Jehová Diosmanta?
Jobqa Diospa sutintan hatuncharan.
Wawankunaq wañusqanmanta yachaspapas manan hayk’aqpas Jehová Diosmantaqa mana allinta rimaranchu.
Imaymana sasachakuypi tarikusqanmanta yuyaykuranña Jehová Dios probashananpaq chaypas, Diospa sutintan hatuncharan.
Chaymantapas kaytan niran: “[Jehová] Diosta manchakuymi yachayniyoq - kayqa, mana allin - kaymanta t’aqakuymi yuyayniyoq - kayqa ”, nispa (Job 28: 28).
¿Iman Jobta yanaparan Diospaq hunt’aq kananpaq?
¿Iman Jobta yanaparan Dios contra mana huchallikunanpaq?
Manaraq sasachakuykunapi tarikushaspa Jehová Diosman allin hap’ipasqa paywan allinpi kasqanmi.
Jobqa manaña yacharanchu Satanás Diosta tumpasqanmanta chaypas, kallpachakuranmi Diospaq hunt’aq kananpaq.
Kaytan niran: “Kawsanaykamaqa hunt’aqllapunin Diospaqqa kasaq ”, nispa (Job 27: 5, NM).
¿Imaynapin Job Jehová Dioswan ancha allin amigontin karanku?
Payqa allintachá Diosta reqsiran Abraham, Isaac, Jacobpas Dioswan allinpi kasqankumanta yachaspa, chaytaqa allintachá sonqonpi hap’iran.
Chaymantapas Diostaqa astawanmi reqsinman karan kamasqankunata qhawarispa (leeychis Job 12: 7 - 9, 13, 16).
a) ¿Imaynatan Job Dios sonqo kasqanta rikuchiran?
b) ¿Imaynatan Jobpa ejemplonta qatikusunman?
Diosmanta yachasqanmi Jobtaqa kallpacharan Diospa allin qhawarisqan kayta munananpaq.
Payqa sapa kutillanmi sacrificiota Diosman haywaq “ichapaschá wawaykunaqa sonqonku ukhupi Diosta ñakaspanku huchallikunkuman karqan ”, nispa (Job 1: 5).
Jobqa sinchi llakipiña tarikushaspapas allintan Diosmanta rimaran (Job 10: 12).
Payqa ¡ancha allin ejemplon ñoqanchispaq!
Ñoqanchispas allintan Jehová Diosmanta, munayninmantapas yachananchis.
Tiempotan t’aqananchis Bibliata estudiananchispaq, huñunakuykunaman rinanchispaq, mañakunanchispaq, predicacionman lloqsinanchispaqpas, chhaynapi Dioswan allinpi kananchispaq.
Chaymantapas kallpachakunanchismi Diospa sutinta hukkunaman willananchispaq.
Imaynan Jobpas hunt’aq kasqanwan Diospa sonqonta kusichiran, chhaynatan ñoqanchispas kusichisun sichus Diospaq hunt’aq kasun chayqa.
Chaymantan qatimuq estudiopi yachasunchis.
• ¿Imaraykun Satanás Jobta pruebaman churaran?
• ¿Ima pruebakunapin Job tarikuran, imatan ruwaran chhaynapi tarikuspa?
• ¿Imakunan yanapawasun Job hina hunt’aq sonqo kananchispaq?
• ¿Imatan Job libropi yachanchis Satanasmanta?
[4 paginapi dibujo]
Job libroqa Dioslla ancha hatun kamachikuq kasqan iskayachisqa kasqantan yuyarichiwanchis
[6 paginapi foto]
¿Imakunan Diospaq hunt’aq sonqo kayninchista pruebaman churanman?
Hunt’aq sonqo kayqa Jehová Diostan kusichin
“Churilláy, yachayniyoq kay, hinaspa sonqoyta kusirichiway, chaymi k’amiwaqniyman kutichisaq. ” (PRO.
27: 11.)
1, 2. a) Job libroq nisqanman hina, ¿imamantan Satanás runakunata tumparan?
b) ¿Imaynatan yachanchis Satanás Diosta k’amishallasqanta?
JEHOVÁ DIOSQA qhawallaranmi Satanás Jobpa hunt’aq kayninta pruebaman churananta.
Chaymi kay hunt’aq sonqowan Diosta serviq runaq uywankuna chinkapuran wawankuna wañupuran, pay kikintaq onqoywan muchuran.
Ichaqa manan Jobpa hunt’aq kaynillantachu iskayachiran, Diostan niran: “Manataq cuerponta llamiykunkichu chayllayá allin kashan.
Qhali kashaspaqa, tukuy imantapas runaqa qoyta atinmi, kawsayninta qespichinanraykuqa ”, nispa.
Chhaynapin Saqraqa lliw runakuna Diospaq hunt’aq sonqo kanankuta iskayachiran, payqa kunankamapas kaqllatan runakunamanta nishan (Job 2: 4).
Chaymanta soqta pachak wata qhepamanmi Salomón Diospa yuyaychasqan kayta qelqaran: “Churilláy, yachayniyoq kay, hinaspa sonqoyta kusirichiway, chaymi k’amiwaqniyman kutichisaq ”, nispa (Pro. 27: 11).
Satanasqa Salomonpa tiemponpipas k’amishallaranmi Diosta.
Qhepamantaq, huk rikhuriypi apóstol Juan Satanasta rikuran hanaq pachamanta wikch’usqa kasqan qhepaman Dios serviqkunata tumpashasqanta, chayqa karan 1914 watapi Diospa Reinon thakyachisqa kasqan qhepamanñan.
Arí, kay tukukuy tiempopipas Saqraqa iskayachishallanmi Diosta hunt’aq sonqowan servisqanchista.
¿Imakunamantan yachasun Job libropi?
Kay estudiopiqa kaykunatan Job libromanta yachasunchis: Ñawpaqta, Satanasmi runakunaq cheqaq enemigonqa paymi runakunatapas kallpachan Diospa llaqtan contra hatarinankupaq.
Iskaypi, imaymana pruebakunapiña tarikuspaspas atisunmi Jehová Diospaq hunt’aq sonqo kayta sichus paywan allinpi kasun chayqa.
Kinsapi, imaynan Jehová Diosqa Jobta yanaparan chhaynatan kay tiempopipas sasachakuypi tarikuqtinchis yanapawasun Simin Qelqawan, llaqtanwan, santo espiritunwan ima.
Ama qonqasunchu pichus enemigonchis kasqanta
¿Pin huchayoq kay pachapi imaymana mana allinkuna kasqanmanta?
Yaqa llapa runakunan llakikunku kay pachantinpi mana allinkuna kasqanta rikuspa, ichaqa manan entiendenkuchu imarayku chhaynapi tarikusqanchista.
Satanás cheqaqpuni kasqanpi mana creesqankuraykun mana entiendenkuchu.
Paymi huchayoq imaymana sasachakuykuna kasqanmantaqa.
Arí, runakunapas huchayoqmi kanku ñak’ariykuna kasqanmanta.
Ñawpa tayta mamanchis Adán, Eva Kamaqninchismanta t’aqakusqankumantapachan runakunaqa imaymana mana allinkunata ruwaranku.
Ichaqa Saqran Evata engañaran Diosta mana kasukunanpaq.
Chhaynapin qallarichiran kay pachapi millay kawsayta, kay pachaqa paypa makinpin kashanpas.
Satanasmi “kay pacha kamachiq diosqa ”, chayraykun runakunaqa pay hina hatunchakuq, churanakuq, envidiakuq, ambicioso, llullakuq, mana kasukuq ima kanku.
Chhayna kasqankuraykun kamachikuqkunapas religiosokunapas ch’aqwayta paqarichiranku, chayraykun kallantaq, mana chanin ruwaykuna, cheqninakuy, chaykunaqa anchatan runakunata ñak’arichin.
¿Imatan ruwananchis cheqaq kaqta yachasqanchiswan?
Jehová Diosta serviqkunan ichaqa yachanchis kay pachapi sinchita mana allin kawsay q’oñirinanpaq pichus huchayoq kasqanta.
¿Manachu chaymanta runakunaman willayta munawaq?
¿Manachu kusikunki Jehová Diospa ladonmanta kaspa payta kasukusqaykimanta?
¿Willawaqchu runakunaman pisi tiempollamantaña Jehová Dios Satanasta, imaymanamanta ñak’arisqanchistapas tukuchinanmanta?
6, 7. a) ¿Pin huchayoq Diospa llaqtan qatiykachasqa kananpaq?
b) ¿Imatan ñoqanchispas Eliú hina ruwananchis?
Satanasqa manan kay pachapi sasachakuykuna kasqallanmantachu huchayoq, paymi huchayoq Diospa llaqtan contra runakuna sayarisqankumantapas.
Payqa decidisqan kashan pruebaman churawananchispaq.
Chhaynallataqmi kay tiempopipas Jesuspa yupinta qatikuqkunaqa muchusunpuni ima pruebawanpas.
Pedroq nisqan hina, “Saqraqa qaparishaq león hinaraqmi ” mullp’uruyta munawanchis.
Huk iñiqmasinchis llakipi tarikuqtinqa, manan yuyaykunanchischu Diosmi ñak’arichishan nispaqa.
Yachasqanchis hina, Saqran chaypaqqa huchayoq.
Jobpa amigonman tukuq runakuna hina karunchakunanchismantaqa Eliú hinan kananchis. payqa allin amigo kaspan sumaq sonqowan Jobta yanaparan.
3: 27; 1 Tes.
5: 25).
Arí, tukuy atisqanchistan yanapananchis imaña hayk’aña kaqtinpas Diospaq hunt’aq sonqo kayninta ama waqllichinanpaq, chhaynapin Diospa sonqonta kusichinqa.
¿Imaraykun Satanás mana hark’ayta atiranchu Job Jehová Diosta hatunchashanallanta?
Saqraqa qallariypin Jobpa lliw uywankunata qechupuran, payqa chaykunawanmi mantenikunman karan.
Chaymantapas Jobqa chay uywankunamantan Jehová Diosman sacrificiopi haywaq.
“Tutallamanta hatarispa [n] sapanka wawanmanta sacrificiota Diosman haywaspa ruphachiq: Ichapaschá wawaykunaqa sonqonku ukhupi Diosta ñakaspanku huchallikunkuman karqan nispa niq yuyaywan.
Jobqa chay hinatapunin ruwayta yachaq ” (Job 1: 4, 5).
Pruebakuna qallariqtinmi ichaqa manaña Jehová Diosman uywankunata sacrificiopi haywayta atiranchu ‘ tukuy kaqninkuna ’ chinkapusqanrayku (Pro. 3: 9).
Ichaqa atiranraqmi siminwan hatunchayta, chaytapunin payqa ruwaran.
Kallpachakusun Jehová Dioswan allinpi kananchispaq
¿Iman ñoqanchispaq aswan valorniyoq?
Wakchaña qhapaqña, qhaliña onqosqaña, kuraqña sullk’aña kanchis chaypas, atisunmanmi Jehová Dioswan allinpi kaytaqa.
Ima pruebapiña tarikusun chaypas, Dioswan allinpi kasqanchismi yanapawasun payta hunt’aq sonqowan servispa sonqonta kusichinanchispaq.
Chayllaraq Bibliamanta cheqaqta yachashaqkunapas kallpachakurankun Diospaq hunt’aq kanankupaq.
10, 11. a) ¿Imatan Valentina Garnovskaya ruwaran pruebakunapi tarikuspa?
b) ¿Imaynatan kay iñiqmasinchis Satanaspa k’amisqanman kutichiran?
Valentina Garnovskaya iñiqmasinchismanta rimasunchis, payqa Rusia nacionmantan, paypas Job hinan hunt’aq sonqo Diospaq karan. 1945 watapin 20 watayoq kashaqtin huk hermanonchis payta predicasqa, ichaqa iskay kutillatawanñan chaymantaqa visitasqa Bibliamanta yachachinanpaq.
Chaymantapacha manaña chay hermanota hukmanta rikuranchu chaypas, Valentinaqa predicaytan qallariran, chayraykun presota hap’ispanku sinchi sasa llank’anapaq campoman aparanku, chaypi pusaq wata kamunanpaq. 1953 watapi lloqsinpuspan payqa predicayta qallariran.
Ichaqa kaqmantan carcelman aparanku, kay kutipiqa chunka watapaq.
Wisq’asqa kasqan watakuna qhepamantaq sinchi llank’ana campoman aparanku, chaypin wakin iñiqmasinchiskuna Bibliayoq kasqaku, chaymi huknin hermananchis Bibliata payman qhawachisqa.
Chaywanmi Valentinaqa anchata kusikuran, payqa 1945 watapi hermanonchis predicasqan kutillapin Bibliataqa rikusqa.
1967 watapin Valentinataqa kacharinpuranku, chayraqmi payqa bautizakuran.
Chay kutipipas kusikuywanmi predicayta qallariran. 1969 watapipas hukmantan presota hap’iranku kinsa watata carcelpi wisq’anankupaq, ichaqa chaywanpas payqa manan hayk’aqpas predicayta saqeranchu. 2001 watapin wañupuran, payqa 44 runakunatan yanapasqa Jehová Diosta servinankupaq.
Llapanpiqa iskay chunka hukniyoq watatan carcelpi, sasa llank’ana campokunapi ima kamuran.
Diospaq hunt’aq sonqo kayninta mana waqllichinanraykun tukuy imatapas saqenanpaq listo kasharan, chaymi carcelpi wisq’asqa kaytapas manan manchakuranchu.
Wañupunanpaqña kashaqtinmi niran: “Manan wasiy karanchu, ima kaqniykunapas huk maletallamanmi haykuq, ichaqa chhaynapiña tarikuspaypas ancha kusisqan karani Jehová Diosta servispay ”, nispa.
Kay hermanaqa imayna kawsasqanwanmi Satanaspa k’amisqanman allinta kutichiran, paymi ñoqanchismanta nin sasachaypi tarikuspa Dios serviyta saqepunanchista (Job 1: 9 - 11).
Valentinaqa kusichiranpunin Jehová Diosta, chayrayku Diosqa maytachá munashan payta kawsarichimpuyta huk hunt’aq sonqo wañupuq serviqninkunatapas (Job 14: 15).
¿Imaraykun Dioswan allinpi kanchis?
Jehová Dioswanqa allinpi kanchis payta anchata munakusqanchisraykun.
Imayna Dios kasqanmanta yachaspan pay hina kayta munanchis, kallpachakunchistaq munasqanman hina kawsananchispaq.
Saqraq nisqanmantaqa tukuy sonqonmantan Jehová Diosta munakunchis.
Chay munakuymi kallpachawanchis, sasachakuykunapi tarikuqtinchispas yanapawanchis Diospaq hunt’aq kananchispaq.
Jehová Diostaq “payman sonqollikuqkunata waqaychan ” (Pro.
2: 8; Sal.
97: 10).
¿Imaynatan Jehová Dios qhawarin pay servisqanchista?
Jehová Diosta munakusqanchismi kallpachawanchis sutinta hatunchananchispaq.
Ichaqa yaqapaschá yuyaykunchis Diosta hatunchananchispaq mana askhatachu ruwasqanchispi, chhayna kaqtinqa, manan qonqananchischu kayta: Jehová Diosqa yachanmi imayna sonqowanchus ruwasqanchista, manataqmi wikch’uykunchu atisqanchisman hina ruwasqanchistaqa.
Payqa manan ruwasqallanchistachu qhawan aswanpas imarayku ruwasqanchistan.
Ñak’ariypi tarikusqanmanta llakisqaña Job kasharan chaypas, amigonman tukuq runakunamanqa sut’itan willaran Diospa yachachikuyninkunata mayta munakusqanta (leeychis Job 10: 12; 28: 28).
Job libroq tukuynin capitulopi nisqan hina, Jehová Diosqa phiñakuranmi Elifazwan, Bildadwan, Zofarwan ima paymanta mana cheqaqta rimasqankurayku.
Jobtan ichaqa ancha allinpaq qhawariran chaymi “kamachiy ” nispa suticharan nirantaq amigonman tukuq runakunapaq mañapunanta (Job 42: 7 - 9).
¡May allinpunin kawsayninchiswan Diospa allin qhawarisqan kananchispaq kallpachakuyqa!
Jehová Diosqa yanapanmi hunt’aq serviqninkunata
¿Imaynatan Jehová Jobta yanaparan imayna yuyaykusqanta cambiananpaq?
Huchayoq runaña karan chaypas, Jobqa hunt’aq kananpaqmi kallpachakuran.
Sinchi llakipi tarikusqanraykun mayninpiqa pantasqata rimaran.
Huk kutinpin Jehová Diosta niran: “Waqyakamuqtiypas manan uyariwankichu, [...] llapan kallpaykiwanmi qatiykachawanki ”, nispa.
Chaymantapas, Jobqa nishutan yuyaykusharan chanin runa kasqanta rikuchinanpaq.
Kaytan niran “manan pitapas ima mana chanintapas ruwarqanichu, mañakushanipas ch’uya yuyaywanmi ”, nispa (Job 10: 7; 16: 17; 30: 20, 21).
Chaywanpas Jehová Diosqa sumaqtan Jobta trataran.
Tapuykunawanmi yanaparan kikinpi mana nishuta yuyaykunanpaq aswanpas Dioslla tukuy atiyniyoq kasqanta sut’ita reparananpaq, runakunataq mana imapaschu Diospa ñawpaqenpi kasqanta ima.
Jobqa uyarikuranmi Diospa nisqanta chayraykun mana allin yuyaykusqanta cambiaran (leeychis Job 40: 8; 42: 2, 6).
15, 16.
¿Imaynatan Jehová Dios yanapawanchis kunan tiempopi?
Kay tiempopipas Jehová Diosqa munakuywanmi yuyaychawanchis yanapawanchispas.
Chaymantapas imaymana bendicionkunatan paymanta chaskinchis.
Chaymantapas mañakuqtinchisqa santo espirituntan qowasun pruebakunata aguantananchispaq.
Bibliatapas hunt’asqatan qowanchis.
Bibliata leespa yuyaymanasun chayqa, preparasqan kashasun ima pruebatapas atipananchispaq.
Estudiaspaqa aswan allintan entiendesun Jehová Dioslla kamachinanpaq derechoyoq kasqanta, runakuna Jehová Diosta hunt’aq sonqowan servisqanku iskayachisqa kasqantapas.
Chaymantapas Jehová Diospa llaqtanpi kasqanchisqa paypa sumaq bendicionninmi.
Chaypin “allin yuyayniyoq hunt’aq kamachi [wan] ” espiritual mikhunata qowanchis.
Jehová Diospa testigonkunaqa pachantinpin pachak waranqa t’aqakunapi huñukushanchis, chay huñunakuykunapi yachasqanchisqa kallpachawanchismi pruebakunata aguantananchispaq.
Chaytan sut’ita rikukun Alemania nacionmanta Sheila sutiyoq cristianapi, chaymantan qhepaman yachasun.
¿Imaraykun ancha allinpuni huñunakuykunaman mana faltakuspa riy?
Experienciata willay.
Huk p’unchaymi Sheila clasepi kashaqtin profesornin lloqsisqa, chaykaman compañeronkunaqa tabla ouija nisqata orqomusqaku.
Chayta rikuspan Sheilaqa sayarirospa usqhaylla lloqsisqa.
Chaymantañan yachasqa wakin compañeronkuna supaykunaq hamusqanta reparaspa mancharikuspa phawaylla lloqsisqankuta.
Ichaqa, ¿iman yanaparan chayta usqhaylla decidinanpaq?
Sheilan nin: “Huñunakuypin uyarirani tabla ouija nisqata hap’iy mana allinchu kasqanta.
Chayraykun usqhaylla lloqsirani.
Chaymantapas Jehová Diospa sonqontan kusichiyta munarani Proverbios 27: 11 textoq nisqan hina ”, nispa.
¡Ancha allinpunin karan huñunakuyman Sheilaq risqanqa, chaypi tukuy yuyaywan uyarisqanpas!
¿Ima ruwanaykipaqmi decidisqa kashanki?
Allinninchispaqmi Diospa llaqtanwan pusachikuyqa. Chayrayku ama saqesunchu huñunakuykunaman riyta, Biblia estudiayta, revistakuna, librokuna estudiaytapas.
Chhaynapin Diospa yanapayninta chaskisunchis. Chaymantapas mañakushanallanchismi, allin iñiyniyoq iñiqmasinchiskunawantaq amigontin kananchis.
Jehová Diosqa hunt’aqllapuni kananchistan munan, confiantaqmi tukuy sonqonchiswan servinanchispi.
Ñoqanchispaqqa may kusikuymi Jehová Diospa sutinta hatunchayqa, paypaq hunt’aq kaspa sonqonta kusichiypas.
• ¿Imamantan Satanás huchayoq?
• ¿Iman ñoqanchispaq aswan chaniyoq?
• ¿Imaraykun Jehová Dioswan allinpi kanchis?
• ¿Imaynatan kay tiempopi Jehová Dios yanapawanchis?
[8 paginapi foto]
¿Bibliapi cheqaq yachasqaykimanta munankichu hukkunaman willayta?
[9 paginapi foto]
Iñiqmasinchiskunatan yanapasunman Diospaq hunt’aq kanankupaq
[10 paginapi foto]
Valentinaqa Diospaq hunt’aq kananraykun tukuy imatapas saqeran
Allinpaq hap’isun Kuraq Moisés Jesuspa ruwasqanta
“Señor Diosniykichismi wawqeykichiskuna ukhumanta ñoqa hina profetata sayarichipusunkichis, paytan kasunkichis. ”
¿Imaynapin Jesucristo runakunapaq tukuy imatapas cambiaran?
Chay wawan watakunaq pasasqanman hina wiñaran wiñay hunt’asqa kanankama. 30 watayoq kashaspan payqa allin llank’ayta qallariran, chaypin kinsa wata partinta llank’aran.
Manaña unay tiempochu karan chaypas, chaywanmi lliw imapas runakunapaqqa cambiapuran.
Paymantan Philip Schaff, allin reqsisqa historiador niran: “Manaña imatapas qelqaranchu chaypas, rimasqanwan ruwasqanwanmi askha libro qelqaqkunata, takiqkunata, charla qoqkunata, hukkunatapas yuyaycharan, manan pi runapas pay hina yachayniyoqqa karanchu ”, nispa.
Chay yachayniyoq runaqa Jesucriston.
¿Imatan Juan niran Jesusmanta llank’ayninmantapas?
Jesuspa llank’asqanmanta willaq Juan libron kay hinata tukun: “Askharaqmi kashan Jesuspa tukuy imaymana ruwasqankunaqa, sapankachus qelqasqa kanman chayqa, yuyaykunin manan kay pachantinpas aypanmanchu chay qelqakunata churanapaq ”.
Arí, Apóstol Juanqa yacharanmi chay kinsa wata partinpi Jesuspa ruwasqanmanta, rimasqanmantapas llapantaqa mana qelqay atisqanta.
Ichaqa pisillataña chaykunamanta qelqaran chaypas qelqasqanqa ancha valorniyoqmi.
¿Imaynapin aswan allinta entiendesunman Diospa munaynin hunt’akunanpaq Jesuspa tukuy ruwasqanta?
Jesusmanta willaq tawantin evangeliomantapas, kanmi huk librokunapi Jesuspa imayna kawsasqanmanta willakuykuna, chaykunaqa iñiyninchispin kallpachawanchis.
Paymanta aswan ñawpaqta kawsaq Dios serviq runakunamanta willakuykunan yanapawanchis Diospa munaynin hunt’akunanpaq Jesuspa tukuy ruwasqanta aswanta entiendenanchispaq.
Qhawarisunchis wakinninkumanta.
Ñawpaqpi Diospaq hunt’aq runakuna
4, 5.
¿Pikunan rikuchiranku qhepaman Jesuspa ruwananta, imaynata?
Tawantin Evangeliokunaq willasqanman hinaqa, Moisés, David, Salomón iman kawsayninkuwan rikuchiranku qhepaman Jesús imakuna ruwananta, paymi Rey hina kamachinanpaq Diospa akllakusqan karan.
¿Imapin chay hunt’aq sonqo runakuna Jesusman rikch’akuranku? ¿Imatan paykunamanta yachasunman?
Davidqa oveja michiqmi karan, enemigonkunata atipaq rey ima, Jesuspas Diospa llaqtanta michiqmi, atipaq reytaq (Eze.
37: 24, 25).
Salomonqa Diospaq hunt’aq kashaspaqa yachayniyoq reymi karan, kamachisqan tiempopiqa Israel runakunaqa thakpin kawsaranku (1 Rey.
4: 25, 29).
Jesuspas ancha yachayniyoqmi karan, chaymantapas Biblian paymanta nin: “Thak - kaypa Qollanan ”, nispa (Isa.
9: 6). Rikusqanchis hina, Jesusqa imaymanapin rikch’akun ñawpaqpi Dios serviq runakunaman, ichaqa Diospa munaynin hunt’akunanpaq Jesuspa ruwasqanqa aswan hatunmi paykunaqmantaqa.
Ñawpaqta qhawarisun Jesuswan moiseswan imakunapi rikch’akusqankumanta.
Chhaynapin astawanraq valorasun Diospa Churin ruwasqanta.
Moisesmi Jesusmanta willaran
Apóstol Pedroq nisqanman hina, ¿imaraykun Jesusta uyarinanchis?
Chayqa sucederan 33 watapi Pentecostés fiesta qhepatan, Pedrowan Juanwan huk such’u naceq runata hanpiqtinku.
Purishaqta rikuspan chaypi kaq runakunaqa anchata admirakuranku chaymi apostolkunaman phawaylla riranku imaynatan chay sucederan chayta yachanankupaq.
Chaymi Pedroqa willaran Jesusmanta chaskisqan Diospa santo espiritunwan chay milagro ruwasqanta.
Chaymantataq Hebreo Qelqakunamanta huk profeciata willaran chaytan Jesucristowan tupachiran, kaytan niran: “Moisesmi nirqan: ‘ Señor Diosniykichismi wawqeykichiskuna ukhumanta ñoqa hina profetata sayarichipusunkichis, paytan kasunkichis lliw imaymana nisqasuykichista ’ ”, nispa.
¿Imaraykun Pedroq rimasqan profeciamanta uyariqninkuna yacharankuña?
Pedrota uyariqkunaqa yacharankun chay profeciamanta.
Judío runakunataq karanku chayqa, anchatan Moisesta respetaranku, willasqan profetaq chayamunantataq makilla suyakusharanku, chay profetan Moisesmanta kuraq kanan karan (Deu.
34: 10).
¿Imakunapin Jesuswan Moiseswan rikch’akunku?
¿Imakunapin Moiseswan Jesuswan rikch’akunku?
Jesuspa kawsayninqa imaymanapin Moisesman rikch’akun.
Wawacha kashaqtinkun iskayninkupas wañunanku patapiña kasharanku huk millay reypa makinpi (Éxo.
1: 22 – 2: 10; Mat. 2: 7 - 14).
Chaymantapas paykunaqa Egiptomantan lloqsimuranku Jehová Diospa waqyasqan, Profeta Oseasmi Diospa nisqanta qelqaran: “Wawallaraq Israel llaqta kashaqtinmi, ñoqaqa payta munakurqani, chay churiytan Egipto suyumanta waqyamurqani ”, nispa (Ose.
11: 1).
Oseasqa Jehová Diospa ‘ churin ’ Israel llaqta Egiptomanta Moisespa pusasqan lloqsimusqankumantan rimaran, Moisesqa Diospa akllasqanmi karan (Éxo.
4: 22, 23; 12: 29 - 37).
a) ¿Ima milagrokunatan Moisespas Jesuspas ruwaranku?
b) ¿Imakunapiwanmi rikch’akunku?
(Qhaway 26 paginapi recuadrota.)
Moisespas Jesuspas ruwarankun milagrokunata, chhaynapin rikuchiranku Jehová Diospa yanapasqanta.
4: 1 - 9). Askha milagrokunatan unuwan ruwaran.
Diospa atiyninwanmi Nilo mayuta, yarqhapi, pukyupi kaq unuta yawarman tukuchiran, Puka qochata iskayman t’aqaran, ch’aki aqo pampapipas qaqamanta unuta lloqsichiran (Éxo.
7: 19 - 21; 14: 21; 17: 5 - 7).
Jesuspas askha milagrokunatan unuwan ruwaran.
Ñawpaqkaq milagro ruwasqanpiqa unutan vinoman tukuchiran.
Huk kutipitaq Galilea qochapi nishu olakuna hatariqtin chayta sayachiran, chaymantapas unupatapin puriran.
Qatimuq paginaq recuadronpin willakushan Moiseswan Kuraq Moisés Jesuswan imakunapiwan rikch’akusqankumanta. Jesusqa profetan
a) ¿Imatan profetakuna ruwaqku?
b) ¿Imaraykun ninchis Moisespas profetan karan nispa?
Yaqa llapa runakunan yuyaykunku profetakunaqa hamuq tiempopi imakuna sucedenanmanta willaqlla kanankupi, ichaqa manan chayllatachu paykunaqa ruwaranku.
Profetakunaqa Diospa yuyaychasqanmi paymanta imaymana ‘ musphana ruwasqankunata ’ willaqku.
Hamuq tiempopi imakuna sucedenanmanta willasqankumantapas Jehová Dios imakuna ruwananmanta, juicionkunamanta iman willaqku.
Chaytan Profeta Moisesqa ruwaran.
Paymi willaran chunka plagakunawan Egipto llaqtata castigananmanta.
Chaymantapas Sinaí orqopin Jehová Diosmanta chaskisqan kamachikuy simita Israel runakunaman qoran, yachachirantaq Diospa munayninmanta.
Chaywanpas paymanta kuraq profetan hamunan karan.
¿Imaraykun nisunman Jesusmi Moisesmantaqa kuraq profeta karan nispa?
Qallariy siglopi manaraq Jesús naceshaqtinmi Bautizaq Juanpa papan Zacarías, Profeta hina churinmanta rimaran, imatachus Diospaq ruwananmantan willaran.
Bautizaq Juantaq willaran, Moisespa profetizasqan suyakusqanku profeta Jesucristoq chayamunanmanta.
Jesuspas profetan karan, willaranmi hamuq tiempopi imakuna sucedenanmanta.
Wañupunanmantan rimaran, willarantaq maypi, imaynata, piqpa makinpi wañupunantapas.
Chaymantapas willaranmi Jerusalén, templonpas thunichisqa kananmanta.
Wakin profeciankunaqa kay tiemponchispin hunt’akushan.
a) ¿Imaynapin Jesús pachantinmanña chayaq predicación llank’ayta qallarichiran?
b) ¿Imaynatan kay tiempopi Jesuspa ejemplonta qatikusunman?
Hamuq tiempopi imakuna sucedenanmanta willasqanmantapas, Jesusqa predicaq, yachachiqmi karan.
Diospa reinonmanta allin willakuykunatan valorwan predicaran.
Chaymantapas ancha allin yachachiqmi karan.
“¡Manan hayk’aqpas pipas kay runa hinaqa rimarqanchu! ”
Tukuy sonqowanmi Reinomanta allin willakuykunata predicaran, discipulonkunapas chayta qhawarispan chhaynata predicaranku.
Chhaynapin predicación llank’ayta qallarichiran, chaymi entero Hallp’antinman chayaran, kunankamapas chay llank’ayqa aparikushallanmi.
Qhayna watallan yaqa qanchis millón cristianokuna 1.500 millón horata predicaranku yachachiranku ima Bibliamanta runakunaman.
¿Tukuy atisqaykitachu chay llank’aypi yanapakushanki?
¿Iman yanapawasun rikch’asqa kashananchispaq?
Jehová Diosqa hunt’aranpunin Moisés hina profetata kachamunanpaq prometesqantaqa.
¿Imaninkin chaymanta?
¿Manachu astawan confianki hunt’akunanpiña kashaq profeciakunapi?
Astawanraqchá confianki.
Sichus yuyaymanasun Kuraq Moisespa ejemplonpi chayqa, rikch’asqan kashasun, yachaywanmi imatapas ruwasun, makillataq suyashasun Jehová Diospa p’unchayninta.
Criston Diospa kuraq Representantenqa
¿Imaynatan Jehová Dios Moisesta utilizaran Israel llaqtawan rimanakuyta ruwananpaq?
Ñawpaq rimanakuy ruwasqanpiqa, Moiseswanmi Diosqa Israel runakunaman Kamachikuy Simita qoran.
Sichus paykuna chay kamachikuyninkunata kasukuspa hunt’ankuman chayqa, Jehová Diosmi paykunata llapa llaqtakunamantapas aswan chaniyoqpaq llaqtanta hina qhawarinman (Éxo. 19: 3 - 8).
Chay contratoqa qallariran 1513 watapin (manaraq Jesús hamushaqtin) tukurantaq qallariy siglopi.
¿Imaraykun ninchis Jesusmi Moisesmantaqa Diospa kuraq representanten nispa?
33 watapin Jehová Diosqa huk contratota ruwaran “cheqaq Israel llaqtan [wan] ”, chay mosoq llaqtaqa, hanaqpachapaq akllasqa cristianokunan kanku.
Ñawpaq contratopiqa representanten Moiseswanmi Jehová Dios kamachikuyninkunata p’alta rumikunapi qelqaspa Israel llaqtaman qoran.
Representanten Jesusta utilizaspa ‘ cheqaq Israel llaqtanwan ’ mosoq contrato ruwasqanmi ichaqa aswan valorniyoq, Diosmi kamachikuyninkunata chay cristianokunaq sonqonpi qelqaran (leeychis 1 Timoteo 2: 5, Hebreos 8: 10).
Kunanqa ‘ cheqaq Israel llaqtan ’ llapa llaqtakunamantapas aswan chaniyoq Diospa llaqtan kapun, Diospaq hunt’aq kasqanrayku.
Chay mosoq llaqtapi tarikuq akllasqa cristianokunaña mosoq contratopi kashanku chaypas, manan paykunallachu favorecesqa kanku.
Chay contrato ruwakusqanraykun ancha askha runakuna, millonninpi wañupuq runakunapas wiñaypaq askha bendicionkunata chaskinqaku.
Jesusmi Kacharichiwaqninchis
a) ¿Imaynapi tarikuqtinmi Jehová Dios Moiseswan llaqtanta salvaran?
b) Éxodo 14: 13 nisqanman hina, ¿pitaq salvaqninchisri?
Egiptomanta Israel llaqta lloqsimunan tutapin, huk ángel kamachisqa karan llaqtapi llapa phiwita wañuchinanpaq.
Chay raykun Israel runakunaq wawanqa peligropi tarikuranku.
Ichaqa Jehová Diosmi Moiseswan llaqtanta kamachiran, Pascuapaq borregoq yawarninta wasipunkunkuq iskaynin sayaq k’aspinpi chakanpiwan ch’aqchunankupaq, chayta ruwaspan mana wañunkumanchu (Éxo.
12: 1 - 13, 21 - 23).
Israel runakunaqa kasukurankun chay kamachikuyta chhaynapin wawankuta wañuymanta salvaranku.
Chaymantaqa, Egiptomanta Israel llaqta lloqsimuqtinmi sasachakuypi tarikuranku, Puka qochan ñawpankupi kasharan, qhepankutataq paykuna contra Egipto ejército phawamusharanku.
Chaypipas kaqmantan Jehová Diosqa llaqtanta Moiseswan salvaran, paymi lamar qochata iskayman t’aqaran (Éxo.
14: 13, 21).
17, 18.
¿Imaraykun nisunman Jesusmi Moisesmantaqa kuraq kacharichiwaqninchis nispa?
Admirakunchisña imaynata ñawpaq tiempopi Jehová Dios llaqtanta qespichisqanmanta chaypas, manan imapaschu Churinwan huchamanta kacharichiwasqanchiswan tupanachisqaqa.
Kasukuq runakunaqa huchamantan ‘ wiñaypaq qespichisqa ’ kanchis.
Jesuspa sutinqa “Jehová Diosmi Salvaq ” ninanmi.
Salvawaqninchis Cristoqa manan huchanchiskunallamantachu kacharichiwanchis, sacrificakusqanraykun hamuq tiempopaq sumaq kawsaytapas suyakusunman.
Chaymantapas huchamanta kacharichiwaspanchismi Jesusqa Diospa phiñakuyninmanta qespichiwanchis, hinallataq Dioswan allinpi kananchispaq yanapawanchis.
Huchanchiskunamanta kacharichisqa kasqanchisraykun pisi tiempollamanta onqoymanta wañuymantawan kacharichisqa kasun.
Chayta allinta entiendenaykipaq yuyaykuy Jesús Jairoq wasinta riqtin ima sucedesqanpi. 12 watanpi kashaq ususinmi chayraq wañurapusqa chayta yachaspan Jesusqa Jairota niran: “Ama mancharikuychu, iñillay, kawsallanqan ”, nispa.
Nisqanman hinan sipaschata kawsarichiran.
¡Maytachá kusikuran tayta mamanqa!
Chhaynallataqmi ancha kusikuy kanqa ‘ aya p’ampanakunapi lliw kaqkuna ’ Jesuspa kunkanta uyarispa kawsarimpuqtinkupas.
Arí, Jesusmi Kacharichiwaqninchis Salvawaqninchispas (leeychis Hechos 5: 31; Tito 1: 4; Apo.
7: 10).
19, 20. a) ¿Imapin yanapawanchis Kuraq Moisespa ruwasqanpi yuyaymanay?
b) ¿Imamantan yachasun hamuq estudiopi?
Runakunatan yanapasunman Jesuspa sacrificakusqanrayku wiñay kawsayman aypanankupaq, chayraykun predicanchis yachachinchispas (Isa.
61: 1 - 3).
Yuyaymanasun Diospa munaynin hunt’akunanpaq Kuraq Moisés Jesuspa ruwasqanpi, chhaynapin astawan confiasun kay millay pachata tukuchiqtin salvawananchispi.
Jesusqa Moisespa mana hayk’aq ruwanankunatan ruwaran chaymi sutichakun Kuraq Moisés nispa.
Profeciakuna willasqan, Jehová Dios mosoq contratota ruwananpaq Jesusta utilizasqanpas llapa runakunaq allinninpaqmi.
Chaymantapas huchamanta kacharichisqa kasqanchisqa wiñaypaqmi, manan iskay kinsa watallapaqchu.
Ñawpaq tiempopi tukuy sonqowan Dios serviq huk runakunapas askhatan Jesusmanta yachachiwasunman.
Hamuq estudiopin yachallasuntaq imaraykun Jesusta nikun Kuraq David, Kuraq Salomón nispa.
Imaraykun ninchis Jesusmi Moisesmantaqa...
•... kuraq profeta nispa?
•... kuraq representante nispa?
•... kuraq kacharichiq nispa?
[26 paginapi dibujo recuadropiwan]
Moiseswan Jesuswan IMAKUNAPIWAN RIKCH’AKUSQANKU
□ Sumaq kawsayninkutan saqeranku Jehová Diosta llaqtantawan servinankupaq ​ —
□ Diospa akllasqanmi karanku ​ —
□ Jehová Diospa sutinpin hamuranku ​ — (Éxo.
3: 13 - 16; Juan 5: 43; 17: 4, 6, 26)
□ Llanp’u sonqo runan karanku ​ — (Núm.
12: 3; Mat.
11: 28 - 30)
□ Jehová Diosmi paykunawan askha runakunata alimentaran ​ — (Éxo.
16: 12; Juan 6: 48 - 51)
□ Iskayninkun juez karanku, Diospa kamachikuynintapas qoranku ​ — (Éxo.
18: 13; Mal.
4: 4; Juan 5: 22; 15: 10)
□ Diospa llaqtanta pusanankupaqmi churasqa karanku ​ — (Núm.
12: 7; Heb.
3: 2 - 6)
□ Jehová Diospa hunt’aq testigonmi karanku ​ —
34: 5, 6; Luc.
24: 1 - 3; Hech.
2: 31; 1 Cor.
15: 50)
Jesusmi Davidmantapas Salomonmantapas aswan kuraqqa
“Qhawariychis, rey Salomonmantapas aswan yachayniyoqmi [otaq kuraqmi] kaypi kashan. ”
1, 2.
¿Imaraykun runakuna pisipaq hina qhawarinkuman karan kamachikuq kananpaq Davidpa akllasqa kasqanta?
PROFETAQ qayllanpin tarikuran pisipaq qhawarisqa oveja michiq waynacha.
¿Chhayna waynachachu kamachikuq kanman?
Hinaspapas nacesqan Belén llaqtachaqa pisipaq qhawarisqan karan.
Biblia nisqan hina ‘ Judá llaqtakuna ukhupiqa huch’uyllan karan ’ (Miq.
5: 2). Imaynaña karan chaypas profeta Samuelmi chay waynachata hawiykunanña kasharan Israel llaqtapi kamachikuq kananpaq.
Samuelqa Isaipa wasintan riran Diospa akllasqan runata hawiykamunanpaq. Isaipa pusaq churinkunamantan Jehová Diosqa Davidta akllakusqaña.
Samuelmi ichaqa mana yuyaykullasqapaschu llapankumanta sullk’a kaq churi akllasqa kasqanta, chaypaq hinaraqtaq mana wasipichu tarikuran.
Imaynataña qhawariranku chaypas Jehová Diosmi Davidtaqa akllakusqaña (1 Sam.
16: 1 - 10).
a) ¿Imatan Jehová Dios qhawarin runaq imayna kasqanta yachananpaq?
b) ¿Iman sucederan Davidpa hawisqa kasqan qhepaman?
Jehová Diosqa Davidpa sonqontan qhawamusharan, sonqonpi rikusqanmi kusichiran, chaytan Samuelqa mana yacharanchu.
Arí, Jehová Diosqa manan runakunaq rikch’aynintachu qhawan aswanmi sonqonta qhawan (leeychis 1 Samuel 16: 7).
Chaymi Samuelqa mana mayqenninkutapas Jehová Diospa akllasqanta reparaspa sullk’a churita oveja michishasqanmanta wakyachimuran.
Biblia nin: “[Isaí] waqyachimuqtintaq churinqa chayamurqan, payqa sumaq rikch’ayniyoq puka uya, munay ñawikunayoqmi karqan.
Hinan Señor Diosqa Samuelta nirqan: – Kaymi chay akllakusqay, kunanqa hawiykapuway, nispa.
Chaymi Samuelqa waqrapi aceitewan wawqenkunaq qayllanpi hawiykurqan, chaymantapachan Señor Diospa Espiritun Davidman hunt’aykurqan ”, nispa (1 Sam.
16: 12, 13).
¿Imakunapin Jesús Davidman rikch’akuran?
4, 5. a) ¿Imakunapin Jesús Davidman rikch’akun? b) ¿Imaraykun Jesusta nikun, Kuraq David nispa?
Jesuspas waranqa pachaq wata pasasqan qhepamanmi David hina Belén llaqtachapi naceran.
Paytapas judío runakunaqa manan kamachikuqpaq hinachu qhawariranku.
Imaynataña runa qhawariran chaypas, Davidta hinan Jehová Dios Jesusta akllaran kamachikuq kananpaq tukuy sonqonwantaqmi munakuranpas.
* Jesusmanpas Diospa espiritunmi “hunt’aykurqan ” hawisqa kasqanmantapacha.
Hukkunapipas rikch’akunraqmi.
Davidpa yuyaychaqnin Ahitofelmi pay contra sayariran, hinallataq Jesuspa apostolnin Judas Iscariotepas Jesuspa contranpi sayarillarantaq (Sal.
41: 9; Juan 13: 18).
Davidpas Jesuspas anchatan munakuranku Dios yupaychana wasita (Sal.
27: 4; 69: 9; Juan 2: 17).
Hinaspapas Jesusqa Davidpa mirayninmi karan.
Arí, manaraq naceshaqtinmi huk ángel Mariata niran: “Señor Diosmi ñawpa taytan Davidpa kamachikunanpi churanqa ”, nispa.
Davidpa mirayninmantaña Jesús hamuran chaypas payqa aswan kuraqmi karan paypi Diospa promesankuna hunt’akusqanrayku. Chayraykun nisunman Kuraq Davidmi, nispa.
Paymi ñawpa tiempomantapacha llapa runakunaq suyakusqan Kamachikuq.
Qatikusun Kamachiqninchistapas Michiqninchistapas
¿Imaynatan David rikuchiran allin michiq kasqanta?
Jesuspas David hina michiqllataqmi.
Ichaqa, ¿imaynan huk allin michiq?
Ovejakunatan allinta qhawan, allinta mikhuchin, mana manchakuspataqmi imamantapas hark’aykun (Sal.
23: 2 - 4). Davidpas waynacha kashaspaqa allintan taytanpa ovejankunata qhawaran, salqa animalkunamantapas hark’aykuranmi.
Huk kutipin kawsayninwanraq leonmanta ukumarimantawan ovejakunata hark’aykuran (1 Sam.
17: 34, 35).
a) ¿Iman Davidta yanaparan Israel llaqtapi allin kamachikuq kananpaq?
b) ¿Imaynapin yachanchis Jesús aswan Allin Michiq kasqanta?
Oveja michiq kasqanmi Davidta yanaparan qhepaman kamachikuq kaspa Israel llaqtata allinta pusarinanpaq (Sal. 78: 70, 71).
* Jesuspas allin michiqmi.
Paypas Jehová Diospa yanapayninwanmi michillantaq ‘ pisi t’aqa ovejakunata ’ ‘ wak ovejakunatapas ’.
Arí, Jesusmi aswan Allin Michiqqa.
Sapanka ovejantan reqsin chaymi sutinmantakama waqyan.
Payqa anchatan ovejankunata munakun, chaymi kay Hallp’api kashaspapas paykunarayku imaymanata ruwaran.
Chaymanta astawanqa Davidpa mana hayk’aq ruway atisqantan ruwaran.
Kawsaynintan sacrificiopi haywaran runakuna wañuymanta qespichisqa kanankupaq.
Manan pipas hark’ayta atinqachu ‘ pisi t’aqa ovejakuna ’ mana wañuq kawsayta chaskinankupaq hanaq pachaman apananta, nitaq ‘ wak ovejakunata ’ wiñay kawsayta chaskinankupaq chanin pachaman pusananta (leeychis Juan 10: 27 - 29).
Atipaq Kamachikuqta qatikusun
¿Imaraykun David atipaq kamachikuq karan?
Kamachikuq Davidqa allin qhari hinapunin Diospa llaqtanta amachaykuq ‘ Señor Diospas [...] maypiña kaqtinpas atipachillarqanpunin ’.
David kamachikushaqtinqa Israel suyun mast’arikuran Egipto suyu mayumanta Eúfrates mayukama (2 Sam. 8: 1 - 14).
Jehová Dios kallpachasqanraykun atiyniyoq kamachikuqman tukupuran.
Biblia nin: “Tukuy suyukunapin Davidpa mentasqa kasqanta uyarirqanku, Señor Diosmi Davidwan manchachirqan llapan suyukunata ”, nispa (1 Cró.
14: 17).
¿Imaynapin Jesús atipaq qhari karan?
Jesuspas David hinan mana manchakuq qhari karan.
Kamachikuq kananpaq Jehová Dios akllasqanmantapachan atiyninta rikuchiran supaykunaq makinmanta askha runakunata qespichispa.
Diospa awqan Satanaspas manan paytaqa atipayta atiranchu.
Jehová Diospa yanapayninwanmi Saqraq munaychakusqan pachata atiparan.
10, 11.
¿Imatan Jesús hanaq pachapi ruwaran, imatataq qhepa tiempoman ruwanqa?
Hanaq pachaman kutipusqanmanta soqta chunka wata qhepamanmi apostól Juan Jesusta rikhuriypi rikuran hanaq pachapi atipaq Kamachikuqta hina, atiyniyoq Maqanakuqta hina.
Chaypi rikusqantan qelqaran: “Chaymi qhawarispa huk yuraq caballota rikurqani, chaypi sillakuqtaq huk wach’inata hap’ishasqa.
Paymanmi huk coronata qorqanku, hinaspanmi atipaspa lloqsirqan astawan atipananpaq ”.
Chay yuraq caballopi sillakuqqa Jesusmi karan. 1914 watapi hanaq pachapi Kamachikuy atiyta chaskispan coronasqa karan, chay qhepamantaq “atipaspa lloqsirqan ”.
Arí, Jesuspas David hina atipaq kamachikuqmi.
Kamachikuq kananpaq atiyta chaskisqan qhepamanmi Jesusqa Saqrawan maqanakuran, atipaspataq paytawan supayninkunatawan kay Hallp’aman wikch’uyamuran.
Jesusqa manan sayanqachu atipanankama, arí, Saqraq munaychakusqan pachata tukuchinankama (leeychis Apocalipsis 19: 11, 19 - 21).
Chaymantapas Jesusqa David hina khuyapayakuq kamachikuqmi. Chaymi Armagedón hatun maqanakuypi “ancha askha runakunata ” pakaykunqa.
Hinaspapas Jesuswan 144.000 akllasqakunapiwan kamachikamuqtinkuqa ‘ chaninkunapas mana chaninkunapas wañusqankumantan [...] kawsarimpunqaku ’.
Chay runakunaqa wiñay kawsanankupaqmi kawsarimpunkuman.
¡May sumaqchá chayqa kanqa!
Chayrayku kallpachakushallasun ‘ allinkaqta ruwanapaq ’. Chayllan Kuraq Davidpa kamachikuyninpi llapa runakunaq kusisqa kawsasqanta chanin kawsaytapas kay Hallp’api rikusun (Sal.
37: 27 - 29).
Jehová Dios Salomonpa mañakusqanman kutichin
¿Imatan Salomón mañakuran Jehová Diosmanta?
Jesusqa Davidpa churin Salomonmanpas rikch’akullarantaqmi.
* Kamachikuq kananpaq akllasqa kasqan qhepamanmi Jehová Dios mosqoyninpi rikhurispa niran, ima munasqaykitapas mañakuway, nispa.
Chaymi payqa qhapaq kayta, atiyta, unay kawsaytapas mañakunanmantaqa llaqtanpa allinninta munaspa niran: “Qoykuway yachayta, allin yuyaytawan kay llaqtaykiq allin umallin kanaypaq, mana chayqa manan pipas kay hatun llaqtayki kamachiyta atinmanchu ”, nispa (2 Cró. 1: 7 - 10).
Jehová Diostaq mañakusqanman kutichiran (leeychis 2 Crónicas 1: 11, 12).
b) ¿Imaynapin Salomón chhayna yachayniyoq karan?
Jehová Diosman hunt’aq sonqo kasqan tiempopiqa manan pipas Salomón hinaqa yachayniyoq karanchu.
Salomonqa “kinsa waranqa rikch’anachiy simikunatan qelqarqan ” (1 Rey. 4: 30, 32, 34).
Chay simikunamanta wakinqa Bibliapin qelqasqa kashan, chaykunan kay tiempopi yachayniyoq kay munaqkunata yanapashan.
Saba suyupi reinapas 2.400 kilometrotan viajaran “sasa tapukuykunawan ” Salomonta wateqananpaq, hinaspan tapuyninkunaman kutichisqanta uyarispa llaqtaq qhapaq kaynintapas qhawarispa musphariranraq (1 Rey.
10: 1 - 9). ¿Imaynapin Salomón chhayna yachayniyoq karan?
Biblian willan: “Lliw runakunan Salomonta rikuyta munarqanku, Diospa qosqan yachayninta uyarinankupaq ”, nispa (1 Rey.
10: 24).
Ancha yachayniyoq Kamachikuqta qatikusun
¿Imaynapin Jesús ‘ Salomonmanta aswan yachayniyoq ’ karan?
Salomonmanta aswan yachayniyoq runaqa karan wiraqochanchis Jesucristollan.
“Salomonmantapas aswan yachayniyoqmi kaypi kashan ” nispan pay kikinmanta niran.
Jesusqa ‘ wiñay kawsay simikunatan ’ rimaran.
Orqo Patapi yachachishaspan Proverbios qelqapi simikunata astawan mast’ariran.
Salomonmi rimaran kusikunapaq kaq ruwaykunamanta (Pro. 3: 13; 8: 32, 33; 14: 21; 16: 20).
Wiraqochanchis Jesucristotaq ichaqa sut’incharan Jehová Diosta yupaychaypas, promesankuna hunt’akusqanmanta yachaypas cheqaq kusikuy apamusqanta.
Paymi niran: “Kusisamiyoqmi huch’uyyaykukuspa Diosta maskhaqkunaqa, paykunapaqmi hanaq pacha qhapaqsuyuqa ”, nispa.
Jesuspa yachachisqanman hina kawsaq runakunaqa ‘ kawsay paqarichimuq ’ Jehová Diosmanmi asuykunku (Sal. 36: 9; Pro. 22: 11; Mat.
5: 8). Cristoqa ‘ Diospa yachayninmi ’.
Hinaspapas Kamachikuq kasqanraykun paypi ‘ yachay ’ kashan (Isa.
11: 2).
¿Imaynatan tarisunman Jehová Diospa yachayninta?
¿Imaynatan ñoqanchispas tarisunman Jehová Diospa yachayninta?
Bibliallapin tarikun Diospa yachayninqa, chaymi kallpachakunanchis Bibliata allinta estudianapaq yachasqanchispi yuyaymanananchispaqpas astawanqa Jesuspa yachachikuyninpi (Pro. 2: 1 - 5).
Chaymantapas Jehová Diospa yachaynintan mañakushanallanchis.
Payqa uyarinqapunin mañakusqanchista, qowasunmi santo espirituntapas ancha chaniyoq yachayninta tarinanchispaq, chaytan Biblia sut’inchawanchis.
Chaykunan yanapawasun sasachakuyninchiskunata atipanapaq allinta yuyaykuspa imatapas ruwanapaq.
Salomón ‘ yachayta llaqtaman yachachisqanrayku ’, Diosta yupaychanapaq llaqtata huñusqanrayku iman payta nikullantaq ‘ predicador [otaq runakuna huñuq] ’, nispa (Ecl. 12: 9, 10).
Jesuspas iñiq t’aqata umalliq kasqanraykun llapa qatikuqninkunata mink’an Jehová Diosta yupaychanankupaq, chaymi paytapas nikullantaq llaqtanpi runakuna huñuq, nispa.
Chaymi llapa huñunakuykunaman rinanchis yachachisqa kananchispaq.
¿Imapin rikch’anakunku Salomonwan Jesuswan?
Salomonqa allin llank’aqmi karan.
Kamachikusqan suyuntinpin imaymanata ruwachiran.
Israel llaqtapaqmi ruwachiran: palaciokunata, ñankunata, unu yarqhakunata, mikhuy taqena llaqtakunata, maqanakuna carretakunapaq llaqtakunata, caballo uywana llaqtakunatawan (1 Rey. 9: 17 - 19).
Jesuspas allin llank’aqllataqmi.
Paypas ‘ qaqa patapi ’ hinan iñiq t’aqata sayarichiran.
Mosoq Hallp’apipas imaymanatan ruwachinqa (Isa.
65: 21, 22).
Thak qoq Kamachikuqta qatikusun
a) ¿Imaraykun Salomonpa kamachikuynin ancha allin reqsisqa?
b) ¿Imatan Salomón mana ruwayta atiranchu?
Salomón sutiqa hebreo simipi “thak ” ninanmi.
Salomonqa Jerusalén llaqtamantapachan kamachikuran, hebreo simipi Jerusalén sutipas “Thak kay Hunt’aykuchun ” ninanta nin, Salomonpa tawa chunka wata kamachikuyninpiqa thak kawsaymi karan Israel llaqtapi mana hayk’aq kasqan hina.
Chay watakunamantan Biblia nin: “Salomón kawsashaqtinqa Judá runakunapas Israel runakunapas Danmanta Beersebakaman mana ima llakillayoq tiyarqanku, sapankanku higos sach’akunayoq uvas chakrakunayoq ima ”, nispa (1 Rey. 4: 25).
Salomón ancha yachayniyoqña karan chaypas manan kamachisqan runakunata qespichiyta atiranchu onqoymanta, huchamanta, wañuymantapas.
Kuraq Salomonmi ichaqa llapa kamachisqan runakunata tukuy ñak’ariykunamanta qespichinqa (leeychis Romanos 8: 19 - 21).
¿Ima saminchaykunan kan iñiq t’aqa ukhupi?
Iñiq t’aqa ukhupiqa ñan thak kawsay kanña.
Arí, espiritual paraisopin tiyashanchis.
Jehová Dioswan runamasinchiswanpas thakpin kawsashanchis.
Profeta Isaiasmi willaranña chaykuna kananmanta: “Paykunaqa manañan awqa - tinkuypaq yachaqanqakuñachu, manan mayqen suyupas huk suyuwan maqanakunqañachu, espadankumantapas yapuna rejakunatan ruwakapunqaku, lanzankunamantapas ichhunakunatan ruwakapunqaku ” (Isa.
2: 3, 4). Diospa kamachisqanman hina kawsaspaqa thakpin kawsanchis.
19, 20.
¿Imaraykun kusisqa kananchis?
Qhepa tiempopi kawsayqa aswan sumaqraqmi kanqa.
Jesucristo kamachikamuqtinqa llapa kasukuq runakunan thakpi kawsanqaku. Pisi - pisimantan ‘ ismuqpaq nisqa kaymanta ’ kacharichisqa kanqaku ch’uya runakunaman tukupunankukama.
Jesuspa Waranqa Wata Kamachikuynin hunt’akuqtin, qhepakaq prueba qhepamanmi ‘ llamp’u sonqokuna [...] kay hallp’ata chaskinqaku, sumaq thak - nisqataq tiyakunqaku ’ (Sal. 37: 11; Apo. 20: 7 - 10).
Salomonpa kamachikuyninmantaqa Jesucristoq kamachikuyninmi runakunaq mana hayk’aq rikusqan kanqa.
Cristoq kamachikuyninpiqa kusisqan kawsasun imaynan Israel llaqtapas Moisespa, Davidpa, Salomonpa umallisqanpi kawsaranku hinata (1 Rey.
8: 66). Jehová Diostan anchata agradecekunchis sapallan Churinta kachamusqanmanta, paymi Moisesmanta, Davidmanta, Salomonmantapas aswan Kuraq.
David sutiqa yaqapaschá, “Munasqa ” ninanta nin.
Jehová Diosqa iskay kutitan hanaq pachamanta nimuran: “Kaymi munakusqay Churiy ”, nispa.
Kamachikuqña karan chaypas samp’a ovejacha hinan Jehová Diospa yanapayninta maskharan.
Paymi niran: “Señor Diosmi michikuwaqniyqa, manan imapas pisiwanchu ”, nispa (Sal.
23: 1).
Bautizaq Juanpas kaytan Jesusmanta niran: “Diospa Corderon ”, nispa.
Salomontaqa Jedidías nispan sutichallarankutaq, chay sutiqa “Señor Diospa Munakusqan ” ninantan nin (2 Sam.
12: 24, 25).
¿Ima nispan kutichiwaq?
• ¿Imarayku Jesusta nikun Kuraq David nispa?
• ¿Imarayku Jesusta nikun Kuraq Salomón nispa?
• ¿Imatan aswan allinpaq qhawarinki Kuraq Davidmanta, Salomonmanta?
[31 paginapi dibujo]
Salomonman Jehová Diospa yachay qosqanmi rikch’akuran Kuraq Salomonpa yachayninman
[32 paginapi dibujo]
Salomonpa, Davidpa kamachikuyninmantaqa Jesucristoq kamachikuyninmi runakunaq mana hayk’aq rikusqan kanqa
Kay revistata leeqkunaq tapukusqan
Huk warmiq wiksanpi wawa wañunman chayri, ¿kawsarimpunmanchu chay wawa?
Manan llapa tayta mamakunaq wawanchu wañunku, paykunaqa manapaschá entiendenkumanchu wawanku wañusqanmanta llakipi tarikuq tayta mamakunata.
Wakin tayta mamakunaqa sinchitapunin llakikunku wawankuq wañupusqanmanta.
Chaypaq yachasunchis huk cristianamanta.
Chay cristianan phisqa kutipi wañusqa wawata onqokusqa.
Chay qhepaman iskay wawakunayoqña karan chaypas, payqa yuyarishallaranmi wañusqa wawankunata.
Wañunankaman payqa yuyashallaran sapanka wawanpas hayk’a watayoqchus kanman karan chayta.
¿Kawsarimunkumanchu wañusqa naceq wawakuna?
Chayqa manan yachakunchu, Bibliapiqa manan willanchu chay wawakuna kawsarimunqakuchus icha manachus chayta.
Ichaqa rimanmi wawakunamanta, chaykunaqa yaqapaschá yanapawasunman.
Chaypaq ñawpaqta yachasunchis hayk’aqmantapachachus Jehová Diospaq huk runaq kawsaynin qallarisqanmanta, nacesqan qhepamantachu icha wiksapi chayraq wiñayta qallarisqanmantachu chayta.
Chaymantataq yachasunchis Jehová Dios kawsaq runata hinañachus manaraq naceq wawata qhawarin icha manachus chaytawan.
Chaykunataqa Bibliawanpunin yachasunchis.
Moisespa chaskisqan kamachikuypa nisqanman hinaqa, kawsayqa manan wawaq nacesqan qhepamantachu qallarin, aswanpas ñawpaqmantapachan.
Chayraykun pipas wiksapi kaq wawata wañuchiqqa wañunallantaq karan.
Arí, “kawsaymanta [n] kawsayta ” qonan karan (Éxo.
21: 22, 23). * Chaypi rikusqanchis hina, wiksallapiraq kaq wawaqa kawsaq runa hinañan.
Chaymi yuyaypipuni wiksallapiraq kaq wawata wañuchiyqa Diospa contranpi huchallikuy.
Chayraykun cristianokunaqa wiksallapiraq kaq wawataqa mana wañuchinkuchu.
Rikusqanchis hina, wawaq kawsayninqa qallarin mamanpa wiksanpi rikhurisqanmantapachan.
Chhaynaqa, ¿imaynatataq Jehová Diosri qhawarin wiksallapiraq kaq wawakunata?
Payqa kawsaq runakunata hinan chay wawakunataqa qhawarin, chaychá kamachikuranpas pipas manaraq naceq wawata wañuchiqqa wañuchisqallataq kananpaq.
Chaymanta rimashaspan rey Davidpas Diospa yuyaychasqan kaspa khaynata niran: “Qanmi mamaypa wiksanpi hank’ukunawan minichawarqanki [...].
Cuerpoypa wiñasqantapas qanqa rikurqankin pakallapi kamasqa kashaqtiypas ”, nispa (Sal.
139: 13 - 16; Job 31: 14, 15).
Chaymantapas Jehová Diosqa yachanmi sapanka wawa imaynachus kasqanta.
Chaypaq yachasun Isaacpa señoran Rebecamanta. Pay Jacobmanta Esaumantawan onqoq kashaqtinmi chay wawakunaqa wiksanpi maqanakusqaku, chaymi Jehová Diosqa chay wawakunamanta huk profeciata willasqa. ¿Imaynapin chayta yachanman karan?
25: 22, 23; Rom.
9: 10 - 13).
Yachallasuntaq bautizaq Juanmanta.
Biblian nin: “Mariaq napaykusqanta Elisabet uyariqtin hinataq, wiksanpi wawaqa ‘ wat’ak ’ nirqan.
Hinan Santo Espirituqa Elisabetman hunt’aykurqan ”, nispa.
Chay textopin Lucasqa “wawa ” nispalla nin wiksallapiraq kaq wawata.
Jesús uywa qaranapi kashaqtinpas “wawa ” nispallataqmi nin. Chaypi rikusqanchis hina, griego rimaypiqa nacesqatapas mana nacesqatapas“ wawa ” nispallan nikun.
Bibliaq yachachisqan hina, yaqachus hina kaqlla kankuman nacesqapas manaraq nacesqapas.
Kay tiempopi allin yachaq runakunapas chhaynallatataqmi wawakunamantaqa yachachishanku.
Chay runakunaq yachachisqankuman hinaqa, wiksallapiraq kaq wawakunaqa reparankus hawapi imachus pasasqanta, chaykunata reparaspataqsi kuyukachanku.
Chaymantapas wawakunaqa manan kaq tiempollamantachu nacenku.
Yaqapaschá huk warmi onqokunman onqokunan tiempomanta ñawpaqtaraq, hinaspa chay wawa iskay kinsa p’unchayllamanta wañukapunman.
Huk onqoq warmiq wawantaq wañurapunman nacenanpaq pisillaña kashaqtin.
Chhaynaqa, ¿allinchu kanman: “Kawsashasqalla naceq wawallan kawsarimpunqa ”, nispa niy? Manachus hina riki.
Kunan yachasqanchis hina, wawaq kawsayninqa qallarin mamanpa wiksanpi rikhurisqanmantapachan.
Bibliapunin yachachin chhayna kasqanta, chaychá Jehová Diospas chay wawakunataqa huk runata hinaña qhawarin; arí, paypaqqa ancha valorniyoqmi chay wawakunaqa.
Chaykunata Bibliaq yachachisqanta yachaspaqa yaqapaschá wakin cristianokunaqa ninkuman: “Manachus hina allinchu kanman ‘ wiksallapiraq wañupuq wawakunaqa manan kawsarinqakuñachu ’, nispa niyqa ”, nispa.
Chaymantapas yaqapaschá ninkuman: “Manachus kawsarimpunkuman chayqa, manachá wiksapi wawachata wañuchiyqa huchachu kanman ”, nispa.
Ñawpaqpin kay revista khaynata yachachiran: ‘ Manachus hina wiksallapiraq wañuq wawakunaqa kawsarimpunkumanchu.
nispa. Chhaynataña yachachiran chaypas manachus hina allinchu chayqa kasharan, chaymi Umalliq T’aqaqa allinta estudiaspa, yuyaymanaspa hinallataq Diosmanta mañakuspa ima repararanku Diospaqqa mana sasachu manaraq naceq wawatapas kawsarichiy kasqanta.
Jesuspunin niran: “Diosqa tukuy imatapas atinmi ”, nispa.
Diosqa Jesuspa kawsaynintapas hanaq pachamantapachan huk warmiq wiksanman astamuran.
Chay ruwayqa mana atikuqmi runapaqqa, Diospaqmi ichaqa mana sasachu karan.
Chhaynaqa, ¿kawsarimunqakuchu wiksallapiraq wañupuq wawakuna?
Manan yachanchischu, Bibliaqa manan imaninpaschu chaymantaqa.
Chayraykun mana nisunmanchu: “Kawsarinqakun ” otaq“ manan kawsarinqakuchu ”, nispaqa.
Chay wawakunawan imachus kananmanta imaymanata tapukushanamantaqa Jehová Diospa makinman chaytaqa saqesun, payqa ancha munakuq Diosmi khuyapayakuqtaq kanpas (Sal. 86: 15).
Yachasqanchis hina, payqa maytapunin munashan munakusqanchis runakunata kawsarichispa llakikuyninchis tukuchiyta (Job 14: 14, 15).
Arí, payqa allin kaqllatapunin ruwanqa, tukuy imaymana mana allinkunatan llapanta chinkachipunqa, chaypaqmi Jesusta akllaran, paymi ‘ saqraq ruwasqankunata thuninqa ’.
Wakin Bibliakunaq nisqanman hinaqa, maman wañullaqtinsi chay runaqa wañunan karan.
Ichaqa manan chayllatachu hebreo rimaypiqa nishan, aswanmi wañuq wawamantawan rimashan.
[13 paginapi foto]
Jehová Diosqa tukuchinqan tukuy imaymana llakikuyninchista
¿Riwaqchu maypichus predicanata astawan necesitakushan chayman?
Ralphmi khaynata willakun: “Estados Unidos nacionpin tiyarayku, chaypiqa imaymanaykun karan. Chhaynaña kaqtinpas manchakusharaykun ñoqaykupas hinallataq iskaynin wawaykupas pisi - pisimanta qolqe sonqoman tukunaykumanta.
Señoraywan kuska misionero kashaspaqa kusisqan imachus kapuqnillaykuwan kawsaq karayku, chaymi ñoqaykuqa chhaynallata kawsayta munarayku ”, nispa.
RALPHQA Pam sutiyoq señoranpiwanmi munaranku maypichus necesitakusharan predicaqkuna chayman riyta, chaymi 1991 watapi askha sucursalkunaman cartata apachiranku.
Hinan México nacionpi sucursalmanta paykunaman willaranku chay nacionpi inglés rimaqkunapaq predicaqkuna necesitakusqanta.
Chay nacionpi inglés rimaqkunaqa cosechanapaq chakra hinañas kashasqaku.
Chaymi Ralphqa señoranpiwan iskaynin wawankunapiwan ima alistakuyta qallariranku chay nacionman rinankupaq; sullk’a wawankun karan 8 watayoq, kuraqkaqtaq 12 watayoq.
Hatunmi predicananku llaqtaqa karan
Ralphmi nin: “Estados Unidos nacionmanta manaraq ripushaqtiykun wakin hermanokuna niwaqku: ‘ Huk nacionman astakuyqa manachus hina allinchu kanman, onqonkichis chayri, ¿iman qankunamanta kanqa?
Inglés rimaq runakunaqa manan kasukunkumanchu Diospa simintaqa ’, nispa.
Chay hermanokunaqa yaqapaschá ñoqaykupi piensaspa chayta niwaranku.
Ñoqaykun ichaqa ña decidisqaña kasharayku llaqtaykumanta ripunaykupaq.
Chaytaqa allin yuyaywanmi decidirayku.
Chaymi mana manukuspalla qolqetapas huñurayku, chaymantapas askha kutipin familiantin rimarayku imaña kaqtinpas imatachus ruwanaykumanta ”, nispa.
Ralph familianpiwan ima Mexicoman chayashaspaqa sucursaltan ñawpaqtaqa riranku, chaypin rikuchiranku huk mapata.
Chaymantataq niranku: “Kay llaqtapin predicankichis ”, nispa.
Hinan paykunaqa San Miguel de Allende nisqa llaqtapi tiyaranku, chay llaqtapiqa askhan tiyasqaku huk nacionkunamanta runakuna, chaymantapas karun kasharan Mexicomanta chay llaqtakamaqa (240 kilómetros).
Kinsa wata predicasqankuwanmi chay llaqtapi rikhuriran inglés simipi huk congregación, chaypiqa 19 predicaqkunan karan.
Chay congregacionllan México nacionpiqa inglés rimaq karan, ichaqa chayraqmi inglés simipi predicayqa qallarikusharan.
Mexicopiqa askha runakunan rimanku inglesta, chaymantapas chay nacionpiqa askhapunin kashanku Estados Unidos nacionmanta runakuna.
Ralphmi nillantaq: “Ñoqaykuqa Jehová Diosmantan mañakuqpuni kayku askha predicaqkunata kachamunanpaq.
Chaymantapas wakin hermanokunaqa hamuqkun predicasqayku llaqtaman, chhaynapi necesitakushanchus yanapay icha manachus chayta yachanankupaq, paykunapaqqa kallaqpunin huk cuarto ”, nispa (Núm.
13: 2).
Imaymanatan saqeranku astawan predicanankupaq
Tiempowanqa huk hermanokunapas chayarankun Mexicoman chhaynapi astawan predicanankupaq.
Paykunamanta hukninkun karan Bill señoran Kathywan, paykunan karanku Estados Unidos nacionmanta.
Chaymantapas paykunaqa ñan 25 watata hinaña predicashasqaku pisi predicaqkunaq kasqan llaqtapi.
Paykunaqa castellano rimaytas munashasqaku, Ajijic nisqa llaqtaman chayaspankun ichaqa reparasqaku chaypi Estados Unidosmanta askha jubilasqa runakuna kasqanta.
Billmi nin: “Chay llaqtapiqa inglés rimaqkunatan astawan maskhaq kayku chhaynapi Bibliamanta yachachinaykupaq ”, nispa.
Bill señoranpiwan iskay wata chaypi kashaqtinkun rikhuriran inglés simipi huk congregacionpiwan, chaywanqa ñan iskayña karanku Mexicopi.
Kenwan señoran Joannewanpas Canadá nacionmantapachan astakuranku México nacionpi huk llaqtachaman, chhaynapi astawan predicanankupaq, wawanku Britanytapas pusarankun.
Kenmi nin: “Chay llaqtaman yachakuyqa sasan karan, mayninpiqa askha p’unchaymi mana luz kaqchu unuta q’oñichinaykupaq, manan telefonopas funcionaqchu ”, nispa.
Chhaynaña kaqtinpas kusisqallan paykunaqa predicaqku.
Pisi tiempollaraq chaypi kashaqtinmi Kentaqa siervo ministerial kananpaq churaranku, iskay wata qhepamantaq umalliq kananpaq churaranku.
Kenpa kasqan congregacionpiqa pisillan karanku inglés rimaq hermanokunaqa, wayna sipaskunapas pisillan karanku, chaymi ususinkupaqqa sasa karan.
Huñunakuna Wasikunata ruwaypi yanapakusqanmantapachan ichaqa Mexicopi askha amigokunata tariran.
Patrickmi señoran Roxannepiwan uyarisqaku Monterrey nisqa llaqtapi inglés rimaqkuna askha kasqanta, paykunaqa Texas nisqa suyupin tiyasharanku, chaymi chay llaqtaman riyta munasqaku.
Patrickmi khaynata willakun: “Monterrey llaqtaman rispaykuqa Jehová Diospas pusashawankuman hinan sientekurayku ”, nispa.
Hinan paykunaqa phisqa p’unchayllapi wasinkuta venderuspa astakuranku chay llaqtaman.
Paykunapaqqa sasan karan chay llaqtapi tiyayqa ichaqa kusisqan kasharanku iskay watallapi 17 predicaqkunamanta 40 predicaqkunaman yapakusqankumanta.
Jeffwan señoran Debwanpas Estados Unidos nacionpi hatun wasinkuta venderuspankun astakapuranku Mexicopi Cancún nisqa llaqtaman.
Tiyasqanku llaqtapi hatun huñunakuykunaq aparikusqan wasipiqa manan chiriqpaschu ni q’oñiqpaschu, aswanpas sumaqmi karan; manataqmi karutaraqchu rinankupas karan chayman chayanankupaqqa.
Mexicopin ichaqa 8 horata hinaraq rinanku karan inglés rimaypi hatun huñunakuyman chayanankupaq, huk estadiollapitaq huñukuqku chayqa Intipas sinchitan ruphaq.
Chhaynapiña tarikuranku chaypas chay ruwasqankuqa manan yanqapaqchu karan, predicasqanku llaqtapin rikhuriran huk congregación, chaypiqa 50 predicaqkunan karanku.
Mexicopi kaq wakin hermanokunapas inglés rimaypi predicaytan qallariranku.
Paykunamanta wakinmi karan Rubén familianpiwan, paykunan uyarisqaku San Miguel de Allende nisqa llaqtapi inglés rimaypi huk congregación rikhurisqanta, hinallataq llapa Mexicopi chay hermanokuna predicanan kasqantawan, chaymi paykunaqa yanapakuyta munaranku.
Ichaqa inglés rimaytan yachananku karan, chay llaqtapi imayna kawsasqankuman hinataq imatapas ruwananku karan, chaymantapas huñunakuykunamanqa karutaraqmi rinanku karan (800 kilómetros).
Rubenmi nin: “¡Ima munaymi karan huk nacionmanta runakunawan rimayqa! Paykunamanta wakinqa askha watañan Mexicopi tiyashasqaku, ichaqa manan hayk’aqpas rimasqanku simipi allin willakuykunata uyarisqakuchu.
Paykunamanta wakinmi waqasparaq agradecekuwaqku paykunaman visitasqaykumanta ”, nispa.
San Miguel de Allende nisqa llaqtapi yanapakusqankumantan Rubenqa familiantin riranku Guanajuato nisqa llaqtamanñataq, chaypin precursor karanku. Chaymantapas yanapakurankun inglés rimaypi huk congregación rikhurinanpaq, chaypiqa 30 predicaqkunan karanku.
Kunanqa Irapuato nisqa llaqtapin yanapakushanku, chaypiqa pisillan inglés rimaq hermanokunaqa kanku.
Ñawpaqpi mana uyarikuqkunapas kunanqa uyarikushankun
Mexicopiqa manan huk nacionmanta runakunallachu inglestaqa rimanku, rimallankutaqmi chay nacionmanta askha runakunapas.
Chay runakunaqa qhapaqkunaq tiyasqallanpin tiyanku chaymi paykunaman predicayqa sasa, punkunkuta hermanokuna tocaqtinkuqa llank’apakuqkunallan lloqsimunku.
Chay qhapaq runakunamanta wakin lloqsimunkuña chaypas manan uyarikunkuchu, paykunaqa Testigokuna secta kanallanpaqmi piensanku.
Huk nacionkunamanta hermanokuna predicaqtinkun ichaqa allinta uyarikunku.
Kunan yachasunchis Gloriamanta, payqa Querétaro nisqa llaqtapin tiyan.
Paymi khaynata willakun: “Jehová Diospa testigonkunaqa hamullaqkun wasiytaqa, ichaqa manan uyarikuqchu kani.
Huk kutinmi familiay amigoykuna ima sinchi sasachakuykunapi tarikusharanku chaymi ñoqaqa llakisqa kasharani.
Hinan Diosmanta mañakurani yanapawananpaq, chayllamanmi wasiyman hamuran huk inglés rimaq señora.
Payqa inglés rimaqkunatan maskhashasqa, chaymi ñoqaqa nirani: ‘ Ñoqapas yachanin inglés rimaytaqa ’, nispa.
Bibliamanta rimapayawashanankaman ñoqaqa sonqollaypi tapukusharani: ‘ ¿Imatataq kay señorari kaypi ruwashan? ’
Chaymi mañakusqayta yuyarispa: ‘ Dioschá kachamuwashan paytaqa ’, nispa nirani ”, nispa.
Hinan Gloriaqa Bibliamanta estudiayta qallariran, chaymantataq familianña mana munaranchu chaypas, payqa bautizakapuran.
Kunanqa precursoran Gloriaqa kashan, qosanpas wawanpas Diostan servishanku.
Astawan predicaqkunapaqmi askha bendicionkuna kan
Maypichus predicaqkunata necesitakun chaypi serviyqa sasan, ichaqa imaymana bendicionkunan kan.
Ralphmi nillantaq: “Bibliamantan yachachirayku China, Gran Bretaña, Jamaica, Suecia nisqa nacionkunamanta runakunata; chaymantapas yachachiraykun Ghana nacionmanta qhapaq runakunatapas.
Paykunamanta wakinqa bautizakurankun, chaymantataq tukuy tiemponkuwan Diospaq llank’aq kapuranku.
Ñoqaykuqa qanchis congregacionkuna inglés rimaypi rikhurisqantan rikurayku.
Iskaynin wawaykupas ñoqaykuwan kuskan precursor karanku, kunantaq Estados Unidospi kaq Betelpi kashanku ”, nispa.
Mexicopiqa ñan 88 congregacionkunaña kashan inglés rimaypi, kallantaqmi huch’uy grupokunapas.
¿Imaraykun ratulla chhaytukuyman tukuranku?
Paykunamanta wakinmi mana hayk’aqpas rimasqakuchu testigokunawan chayraykun.
Chaymantapas manataq nacesqanku llaqtapichu kasharanku chayqa, manan pipas hark’aqchu Bibliata estudianankuta.
Wakinqa ñan jubilasqaña karanku, chaymi tiemponku karan Bibliata estudianankupaq.
Chaymantapas inglés rimaq congregacionkunapiqa askha precursorkunan kanku, chayraykupiwanmi askhaman yapakuran.
Ancha kusikuytan tarinki
Askha runakunan manaraq uyarishankuchu rimasqanku simipi allin willakuykunata, sichus predicasunman paykunaman chayqa, yaqapaschá uyarikuspa Diosta servinkuman.
Allin yachayniyoq cristiano wayna sipaskuna, kuraqkuna, casarasqakuna, solterokunapas astawan predicanankurayku huk llaqtakunaman astakusqankuqa ancha kusikunapaqmi.
Chay ruwasqanku sasaña chaypas, anchatan kusikunku Diosmanta yachay munaq runakunata tarispankuqa.
¿Astakuwaqchu huk nacionman otaq llaqtaykipi kaq huk ayllukunaman chhaynapi astawan predicanaykipaq?
* Chayta ruwaqtiykiqa askha bendicionkunatan chaskinki.
Huk lado llaqtakunapi predicanapaq imakuna ruwanamanta astawan yachayta munanki chayqa, Organizados para hacer la voluntad de Jehová, nisqa libropi qhawariy 111, 112 paginakunata.
[21 paginapi recuadro]
Kusisqa kasqankuta rikuspankun cristianoman tukupuranku
Beryl sutiyoq señoramanta yachasun.
Paymi Gran Bretaña nacionmanta Canadá nacionman ripusqa, chaypin llank’asqa askha empresakunapi directora hina.
Chaymantapas payqa allintan yacharusqa caballopi sillaykuspa phawayta, chaymi 1980 watapi Juegos Olímpicos nisqapi Canadá nacionmanta rinanpaq payta akllasqaku.
Jubilakuspan paypas qosanwan kuska Chapala nisqa llaqtaman ripusqaku.
Chay llaqtapin pensionman haykuspa rikullaqkupuni kasqa inglés rimaq jubilasqa runakunata, chay runakunaqa kusisqallas kaqku chaysi paykunaqa qayllaykuspa tapuqku imatachus chay llaqtapi ruwasqankuta.
Paykunamanta yaqa llapansi Jehová Diospa testigonkuna kasqaku.
Chaysi Berylqa qosanwan kuska ninakusqaku: “Chay runakunaqa Diosta reqsisqankuraykutaq kusisqa kashanku chayqa, ñoqanchispas Diostayá reqsisun kusisqa kawsakunanchispaq ”, nispa.
Hinan paykunaqa huñunakuykunaman rillaqkupuni, Beryltaq Biblia estudiayta qallariran, chaymantataq bautizakapuspa askha wata precursora regular karan.
[22 paginapi recuadro]
“May allinmi paykunawan kuska predicayqa ”
Llaqtankuta wasinkuta ima saqespa huk llaqtakunaman riq hermanokunaqa ancha munasqan kanku ima congregacionpichus yanapakushanku chaypi.
Huk sucursalmantapachan niranku: “Sichus huk nacionmanta hamuq hermanokuna ripunkuman chayqa, pisipankumanpaschá congregacionpi hermanokunaqa.
¡May allinmi paykunawan kuska predicayqa! ”, nispa.
Bibliapin nin: “Sumaq willakuykunatan askha warmikuna willarqanku ”, nispa (Sal.
68: 11). Chayqa cheqaqpunin, askha hermanakunan paykuna kikinkuta qonqakusparaq huk nacionkunaman rinku predicaq.
Huk sucursalmantapachan khaynata nillarankutaq: “Kaypi congregacionkunapiqa askha hermanakunan kanku, yaqa llapankutaqmi chayllaraq bautizasqa kanku.
Paykunatan allinta yanapanku huk nacionkunamanta hamuq soltera precursorakunaqa.
¡May allinpunin chay hermanakunaq yanapakusqanqa! ”
nispa. ¿Imaynatan sientekunku chay precursorakuna huk nacionman predicaq risqankumanta?
Paykunaqa ancha kusisqan sientekunku. Angelicamanta yachasunchis, 35 watanpin payqa kashan, payqa askha watakunatan precursora hina servisharan huk nacionpi, paymi khaynata willakun: “Huk nacionkunapi predicayqa sasan.
Huknin predicanay llaqtapi ñankunaqa t’urullañan kaq, chay llaqtapi runakunapas sinchitan sufriqku. Chayta rikuspaymi sinchita llakikuq kani.
Chaymantapas ñañaykunaqa anchatan munakuwaqku.
Hukninmi niwaran: ‘ Karu llaqtamantaraq hamuspayki kaypi predicasqaykita rikuspaymi ñoqapas kallpachakurani qan hina precursora kanaypaq ’, nispa.
Chaykunawanmi mayninpiqa sonqoyraq kuyuriq ”, nispa.
Huk precursoramantawan yachasun, paypa sutinmi Sue, payqa 50 watanpi hinañan kashan. Paymi khaynata willakun: “Kanña sasachakuykuna chaypas, bendicionkunaqa aswan askhan.
Predicaspa puriyqa ima munaymi.
Chaypin ñoqaqa askha sipas hermanakunawan purispa rimapayani Bibliapi imaymana yachasqaymanta hinallataq ima sasachaykunatapas imayna allichanamanta revistakunapi willasqanmantawan.
Paykunamanta askhan niwanku: ‘ Ima sasachakuytapas imayna allichasqaykiqa yanapawankun ñoqaykupas chhaynata ruwanaykupaq ’, nispa.
Chaymi ñoqaqa anchatapuni kusikuni paykunata yanapasqaymanta ”, nispa.
[20 paginapi mapa]
(Imaynapuni kasqanta yachanaykipaq, qelqata qhaway)
Lago Chapala
San Miguel de Allende
MÉXICO LLAQTA
[23 paginapi foto]
Huk nacionkunamanta wakin runakunaqa manan hayk’aqpas uyarisqakuchu Diosmanta allin willakuykunata
Kaykunamanta yachachin
15 de abril 2009
Huñunakuypi Estudianapaq
KAY YACHACHIKUYKUNAN KASHAN:
1 - 7 de junio 2009
Jobqa hatuncharanmi Jehová Diosta
3 PÁGINA
13, 14 TAKIKUNA
8 - 14 de junio 2009
Hunt’aq sonqo kayqa Jehová Diostan kusichin
7 PÁGINA
69, 58 TAKIKUNA
15 - 21 de junio 2009
Jehová Diospa yachayninqa kamasqankunapin rikukun
15 PÁGINA
35, 94 TAKIKUNA
22 - 28 de junio 2009
Allinpaq hap’isun Kuraq Moisés Jesuspa ruwasqanta
24 PÁGINA
65, 61 TAKIKUNA
29 de junio 2009 – 5 de julio 2009
Jesusmi Davidmantapas Salomonmantapas aswan kuraqqa
28 PÁGINA
74, 92 TAKIKUNA
¿Imakunamantan rimashan?
1 - 2 yachachikuykuna 3 - 11 PAGINAKAMA
Kay estudiokunan willashan imarayku Jehová Dios hinallata qhawaran Satanás Jobta pruebaman churananta, imataq yanaparan hunt’aq kananpaq chaytapas.
Yachachiwallanchistaqmi imaynata Jobpa ejemplonta qatikusunman Jehová Diostapas kusichisunman chayta.
3 yachachikuy 15 - 19 PAGINAKAMA
Jehová Diospa kamasqankunaqa imayna Dios kasqantan rikuchiwanchis.
Kay estudiopin rimasunchis tawa kamasqankunamanta, chaykunamantaqa askhatan yachasunman.
4 - 5 yachachikuykuna 24 - 32 PAGINAKAMA
Ñawpaq tiempopi runakunamanta Bibliapi t’aqwispan yachanchis paykuna imayna kawsasqankupi Jesuswan yaqa kaqlla kasqankuta.
Kay iskay estudiopin rimasunchis Moisesmanta, Davidmanta Salomonmantawan, paykunamanta yachaspan, Diospa munaynin hunt’akunanpaq Jesuspa ruwasqanta astawan valorasun.
HUK YACHACHIKUYKUNA:
Kay revistata leeqkunaq tapukusqan: Huk warmiq wiksanpi wawa wañunman chayri, ¿kawsarimpunmanchu chay wawa?
12 PÁGINA
14 PÁGINA
¿Riwaqchu maypichus predicanata astawan necesitakushan chayman?
20 PÁGINA
¿Ñawincharankichu Qhawaq revistakunata?
Chhayna kaqtinqa atinkichá qatiq tapuykunaman kutichiyta
• ¿Imaraykun cristianokuna Diospaq hunt’aq kananchis?
Hunt’aq kaspanchisyá rikuchisun Jehová Diosta kasukuq kasqanchista munakusqanchistawan, rikuchillasuntaqmi Satanás llulla kasqantapas.
Chaymantapas hunt’aqchus kanchis icha manachus chayman hinan Jehová Diosqa juzgawasun, chaymantan kanqa qhepa tiempopi imayna kananchispas (15 / 12, páginas 10 - 13).
• ¿Ima sutikunan rikuchiwanchis Diospa munaynin hunt’akunanpaq Jesuspa imaymana ruwasqan?
Sapallan churi, Simi, Amén, Mosoq rimanakuypi Diostawan runakunatawan allipunachiq, Uma Sacerdote, Prometesqa miray, nisqa sutikunan (15 / 12, página 26).
• ¿Imatan yachachiwanchis Elías Diosmanta mañakushanankama kamachinta: “Lamar - qocha ladota qhawamuy ” nispa nisqan?
(1 Rey.
18: 43 - 45.)
Eliasqa yacharanmi imaynapi para chayananta.
Arí, yacharanmi lamar - qochapi phuyuq huñukusqanta, chayta wayra hallp’a ladoman phukumuqtin paramusqanta, chaytan yachachiwanchis (1 / 1, páginas 12 - 14).
• ¿Imatan ruwananchis kusisqalla predicanapaq?
Predicasqanchisrayku runakuna imayna kawsasqankuta allichasqanmi yanapawasun kusisqa predicananchispaq.
Chaymantapas estudiota tarinapaq hinan predicananchis.
Predicasqanchis runakuna mana uyarikuqtinkutaq imakunatachus yachayta munanku chaykunamanta rimapayananchis (15 / 1, páginas 8 - 10).
• ¿Imaynatan Bibliaq yachachisqan yanapawasunman wañusqakunata imayna p’ampanapaq?
Runakunaqa creenkun “almaqa manan wañunchu ” nisqa yachachikuypi, chayman hinataq imaymanata ruwanku wañuqkunata p’ampanankupaq.
Cristianokuna waqanchisña familianchismanta pipas wañupuqtin chaypas, allintan yachanchis wañusqakunaqa wañusqa kasqankuta.
Chaymi mana ruwanchischu mana allin costumbrekunataqa.
Chayraykun mana phiñachinakuy kananpaq wakin cristianokunaqa imayna p’ampasqachus kayta munanku chayta qelqasqata otaq grabasqataña saqenku (15 / 2, páginas 29 - 31).
• ¿Jehová Diospa yuyaychasqanchu karan “Jaser ” nisqa qelqa, ‘ Señor Diospa awqa - tinkuynin nisqa qelqapas ’?
1: 18; Núm.
21: 14.)
Chay qelqakunamantaña Bibliata qelqaqkuna rimaranku chaypas manan Diospa yuyaychasqanchu karan (15 / 3, página 32).
Familiakunapaq sumaq yachachiykuna
“Ñawpaqpiqa manan sasachu karan wawaykunawan rimayqa, makillan uyariwaqku ch’inllataqmi ima kamachisqatapas ruwaqku.
Kunan wayna sipas karuspankun ichaqa rimapakuspa imatapas ruwanku.
Manañan Diosmantapas yachayta munankuchu.
‘ ¿Hukmantachu Bibliamanta rimasunchis? ’
nispan ninku.
Rikuranin chaykunata huk familiakunapi ichaqa manan hayk’aqpas yuyaykuranichu familiaypi chaykuna kananta. ”
(Raúl) *
YAQA llapa tayta mamakunan yachanku wawakunaq waynayasqan sipasyasqan kusikuytapas llakikuytapas apamusqanta.
Yaqapaschá qankunapas khaynapi tarikushankichis:
Wawayki huch’uyllaraq kashaqtinqa chitacha hinan qhepallaykipi karan.
Kunantaq ichaqa wayna sipas karuspa k’ita michi hina munasqanta purikuyta munan.
Warmi wawaykichis huch’uyllaraq kashaspaqa tukuytan willarasunkichis.
Sipasyaruspan ichaqa amigankunallawanña purin, paykunallamanñan imatapas willakun.
Sichus chhayna sasachakuykunapi kashankichis chayqa ama wawaykichista mana allin runapaq hinaqa qhawariychischu nitaq niychu manañan kay wawayqa wananmanñachu, nispa.
Wawakuna wiñaruspa imarayku chhayna kasqankuta yachanapaq wayna sipasyasqankumanta yacharisun.
Nacesqankumantapachan wawakunaqa imaymana ruwayta qallarinku: rimayta, puriyta, escuelaman riyta, huk ruwaykunatapas.
Chaykunata rikuspan tayta mamakunaqa reparanku wawanku wiñarisqanta.
Waynayasqankupas sipasyasqankupas rikuchillantaqmi wiñarisqankuta.
Wakin tayta mamakunan ichaqa mana kusikunkuchu wawankuq waynayasqanwan sipasyasqanwan.
Riki, manan mayqen tayta mamapas munanmanchu kasukuq wawachanku wayna sipas karuspa mana rimaykuy uyallantinña kapunankuta.
Chaywanpas waynayayqa sipasyayqa allinpaqmi.
Chaymanta yachasun.
Biblia nin: wawakunaqa ‘ taytantapas mamantapas saqepunqan ’, nispa (Génesis 2: 24).
Chaymi manaraq chay tiempo chayamushaqtin wayna sipas kasqanku tiempopi wawakunata allinta yanapana.
Chay tiempo chayamuqtinqa maytachá tayta mamakunaqa munanqaku apóstol Pablo hina wawanku ninanta, paymi niran: “Huch’uyllaraq kashaspayqa wawa hinan rimarqani, yuyaykurqani, unancharqanipas.
Takyasqa runaña kaspaymi ichaqa, wawa hina kasqaytaqa saqerqani ”, nispa.
Arí, wayna sipas kasqanku tiempopin wawakuna wawa kasqankuta saqepushanku takyasqa runa kananpaq, rimasqanta hunt’aq kananpaq, payllamantaña imatapas ruwananpaqwan.
Khaynatapaschá yuyaykushanki:
“¿Imaynan kay waway kanman sapallan kaspa otaq familiayoq kaspapas?
Manamá wasillatapas allichakuyta atinchu. ” “¿Imaynan kanman llank’anayoq kaspapas?
Manamá nisqan horatachu wasimanpas chayamun. ” Chay sasachakuykunawan llakisqa kashankichis chayqa, kayta yuyariychis: ñoqallanchismanta imatapas ruway atisqanchistaqa manan huk p’unchayllapichu yacharanchis. Unay watakunapin yachakun.
Chaymi allinta yachanankukama wayna sipaskunapipas rikunkichis ‘ loqhe - kay waynaq sonqonpi saphichasqa ’ kasqanta (Proverbios 22: 15).
Wawaykichista yanapashallankichis chayqa allin poqosqa runamanmi tukupunqa, ‘ yuyayninpi allinkaqta mana allinkaqta reparayta yachaspa ’.
Wawayki payllamanta imatapas ruwayta yachananpaqqa ‘ allin yuyayniyoq ’ kananpaqmi yanapanayki. ¿Imaynatan yanapawaq?
Chaypaq qhawarisun Bibliapi kaq allin yuyaychaykunata.
‘ Sumaq sonqo - kayniykichisqa [...] reqsisqa kachun ’, Filipenses 4: 5.
Kaypi yuyaykuy: wawayki permisota mañakusunki tardetaña wasiman chayanpunanpaq.
Chayta niqtinqa ama niychischu: “Poqosqa runa hinaña imatapas ruwaqtiyki ”, nispa.
Wayna sipasqa payllamanta imatapas ruwayta munaspan munasqanta purikuyta munan, chayta qhawarispan wakin tayta mamakunaqa mana kachariyta munankuchu wayna sipaskunata.
Sichus qankuna wayna sipas kasqaykichista yuyarinkichis chayqa, yaqapaschá wawaykichista mana nishutachu mat’ipayankichis.
¿IMATAN RUWAWAQCHIS?
Tayta mama hina qhawariychis imakunapin astawan permisota wawaykichisman qowaqchis.
Manaraq permisota qospa willaychis pruebapi hina churasqaykichista.
Sichus chaykunawan hunt’anqa chayqa astawanmi permisota chaskinman mana chayqa manan.
“Tayta mamakuna, wawaykichista ama k’utuychischu, paqtan unphuyankuman ”, Colosenses 3: 21.
Wakin tayta mamakunaqa sinchitan hark’anku wawankuta.
Manan wasimanta lloqsinantapas munankuchu, lloqsinña chaypas qhawashallankun mayman risqantapas, paykunan amigonkunatapas akllapuyta munanku, telefonopi rimaqtinpas pakallapin uyarishanku rimasqanta.
Chhaynata wawaykichista uywankichis chayqa astawanmi mana allinpaq kanman.
Wasillapi kananta munankichis chayqa maynintapas lloqsiytapunin munanqa, amigonkunamanta mana allinllata rimankichis chayqa astawanmi paykunaman k’askakunqa, telefonopi rimasqanta uyarinkichis chayqa pakallapin rimanqa amigonkunawan.
Watashawaqchis hina astawan hark’ankichis chayqa astawanmi kallpachakunqa kacharikunanpaq manataqmi imatapas ruwayta atinkichisñachu.
Kayta yuyaykuychis: sichus qankunawan kashaspa wawaykichis mana yachanqachu payllamanta decidekuyta chayqa, ¿imaynan kanqa sapallan kaqtin?
¿IMATAN RUWAWAQCHIS? Wawaykichispa ima ruway munasqanpas mana allinpaq hina kashan chayqa, paywan sumaqta parlarispa yuyaymanachiychis chay ruway munasqan mana allinninpaq kasqanta.
Amigonkunamanta mana allinta rimanaykichismantaqa aswanpas tapuychis: “¿Imatan ruwawaq amigoykita policía aparuqtin?
¿Imaninkumanmi runakuna qanmantapas? ”
nispa. Reparachiychis ima ruwasqanpas allinpaq mana allinpaq kasqanta, rikuchillaychistaq ruwasqanqa hukkunata kusichisqantapas otaq llakichisqantapas (Proverbios 11: 17, 22; 20: 11).
“Wawaykichista ama phiñachiychischu aswanpas kasuchikuspa uywaychis, Señormanta yachachispa ”, Efesios 6: 4.
“Yachachispa ” nispaqa, manan kamachikuykunata churaspalla wawakuna uywaymantachu rimashan.
Wawakunataqa sonqonman chayaqtan yachachina chayman hina imatapas ruwanankupaq.
Wayna sipas kayninkupin astawanqa chayta yachachina.
Andrés sutiyoq taytan kayta nin: “Wiñasqankuman hinan wawakunataqa manaña nishutachu kamachiylla kamachina aswanmi sut’inchana ima nisqanchistapas ”, nispa.
¿IMATAN RUWAWAQCHIS?
Ima sasachakuypas kaqtinqa, kaytan niwaqchis: ¿taytayku kaspa imatan yuyaychawankikuman?
nispa. Chayta nispataq kallpachaychis tayta hina allinta preparakunanpaq qankunaq yuyaykusqaykichis allinchus mana allinchus chayta sut’inchananpaq.
Chay semanallapin chaytaqa ruwawaqchis.
“Imatachus runaqa tarpunqa chayllatataqmi cosechanqapas ”, Gálatas 6: 7.
Huch’uy wawataqa wanachikun phiñakuspa otaq munasqanta mana qospa.
Wayna sipaskunatan ichaqa allinta yuyaymanachispa reparachina ruwasqanku mana allinpaq kasqanta (Proverbios 6: 27). ¿IMATAN RUWAWAQCHIS?
Ima ruwananpaqpas comprometekusqanman mana hunt’aqtinqa pay kikin rispa rimamuchun.
Chhaynata yachachinkichis chayqa manan hayk’aqpas qonqanqachu chaykunapi yachasqanta.
Maytachá llapa tayta mamapas munankuman wawanku wawa kasqankumantapacha mana sasachakuspalla allin poqosqa runaman tukupunankuta.
Ichaqa iskay kinsa wawakunallapin chayqa rikukun.
Chhaynaña kaqtinpas wawanku wayna sipas kashaqtinmi tayta mamakuna astawanraq ‘ yachachinanku imaynatachus kawsananpaq ’ (Proverbios 22: 6).
Sapankankupas Bibliapi kamachikuykunaman hina ruwanqaku chayqa aswan kusisqan familiapi kawsanqaku.
Hukmi sutinqa.
Wasimanta waway ripuqtin,
¿Estudiashallanqachu Bibliata, rishallanqachu predicacionman huñunakuykunamanpas?
¿allinta yuyaykuspachu imatapas ruwanqa?
¿allintachu kawsanqa hukkunawan?
¿allintachu cuidakunqa mana onqonanpaq?
¿allinta yuyaykuspachu qolqenta gastanqa?
¿atinqachu wasi pichayta allichaytapas?
¿kamachisqallachu imatapas ruwanqa?
Millay espiritukunamanta pakaykusqa kasun
SANTIAGO runan wiñaran isla Malaita cheqaspi chaytaqmi tarikun islas Salomón (Melanesia, Oceanía) nisqapi.
Wawa kasqanmantapachan yachachiranku espiritukuna yupaychayta, rarafono * nisqa ruwaytapas.
Paymi kayta willakun: “Manan hayk’aqpas espiritukunataqa valekuymanchu karan huk runata ñak’arichinanpaq, ichaqa rarafono nisqata ruwaspallan thakpi karani ”, nispa.
Chay islas Salomón nisqapi tiyaq runakuna hinan lliw llaqtakunapi runakunapas creenku espiritukunaq yanapayninpi otaq ñak’arichisqa kanankupi.
Chay islakunapi tiyaq runakunaqa manan chay espiritukunata manchakunkuchu aswanmi allin espiritukunapaq yuyaykuspa munakunku.
Imaymana costumbre ruwasqankupin reparakun espiritukunaq atiyninpi creesqanku.
Santiagoq tiyasqan ayllupipas hinallataqmi, chaypi tiyaq warmikunan korokoro sutiyoq phalaq animalpa waqasqanta uyarispa usqhaylla wawankuta wasinkuman apayunku.
Chay phalaq animalpa waqasqanta qhenchapaq qhawarisqankurayku.
Chaymantapas wasi punkunkupin yuraq rumita churanku millay espiritukunamanta pakaykusqa kanankupaq.
Santiagopas chaykunatan ruwaq pakaykusqa kananpaq.
Llank’ananpipas mana tukusqan mikhunatan llapallanta huk bolsaman huñuruq ch’isintaña wikch’unpunanpaq, mana chayqa huk layqas chaykunata pallaspa layqanman karan onqochinanpaq.
Tiyasqayki cheqaspiqa manapaschá chaykunatachu ruwanku, ichaqa yaqapaschá Santiago hina ima costumbrekunatapas qatikushanki espiritukunamanta pakaykusqa kanaykipaq.
Yaqapaschá chaykuna allinniykipaq kasqanta yuyaykushanki.
Bibliapi iñinki chayqa yachaytapunichá munanki kay tapuykunaman kutichisqanta: 1) ¿Imaynatan millay espiritukuna runakunata ñak’arichin?
2) ¿Cheqaqtapunichu chay costumbrekuna paykunamanta pakaykusunkiman? ¿Icha astawanchu chay espiritukunaq makinman tanqayusunkiman?
3) ¿Imatan ruwanayki millay espiritukunamanta pakaykusqa kanaykipaq?
¿Imananmanmi runakunata millay espiritukuna?
Bibliaq willasqan hina, millay espiritukunaqa manan wañupuqkunaq espiritunchu kanku.
Kayta nin: “Kawsashaqkunaqa yachankun wañukapunankuta, wañukapuqkunan ichaqa mana imatapas yachankuchu ”, nispa (Eclesiastés 9: 5).
Chay espiritukunaqa mana kasukuq angelkunan, paykunaqa Satanaswanmi hukllachasqa kashanku runakunata q’otunankupaq.
Chaymi Biblia niwanchis chay millay espiritukunamanta cuidakunanchispaq.
Éfeso llaqtapi tiyaq cristianokunaman carta apachisqanpin apóstol Pablo kayta qelqaran: “Manan runawanchu maqanakunchis, aswanpas [...] hanaqkunapi kaq mana allin espiritukunawanmi ”, nispa.
Apóstol Pedropas millay espiritukuna kamachiq Satanastan rikch’anachiran ‘ qaparishaq leonwan [...] [payqa] tukuyneqtan purishan pillatapas oqoykunanpaq maskhaspa ’.
¿Imaynatan Satanás runakunata urmachin? Jehová Diospa cheqnikusqan ruwaykunaman runakunata tanqaykuspa, q’otuspa ima.
Chaymi Biblia paymanta nin: “Satanaspas k’anchashaq angelmanqa tukunmi ”, nispa.
Arí, yanapaykukuq espiritumanmi tukun ichaqa mana allinllatan sonqonpi yuyaykun.
Satanasqa runakunaq yuyaynintan tutayachin paymanta astawanqa Jehová Diosmanta mana yachanankupaq.
¿Imata munaspan chayta ruwan?
Satanasqa munan runakunawan yupaychachikuytan.
Diospa Churintapunin kay pachapi kashaqtin urmachiyta munaran ‘ qonqoriykukuspa yupaychananpaq ’.
Jesusmi ichaqa khaynata kutichiran: “Anchhuriy, Satanás, Diospa Simin Qelqan nin, ‘ Señor Diosniykitan yupaychanki, pay sapallantataqmi servinkipas ’, nispa ”, nispa.
Jesusqa manan hayk’aqpas Satanasta kasukuranchu nitaqmi yupaycharanchu.
Espiritukunaqa manan Jehová Dios hina atiyniyoqchu kanku, chaymi Diosqa mana hinallatachu qhawanqa kasukuq runakunaq ñak’arisqanta (Salmo 83: 18; Romanos 16: 20).
Payta kusichinapaqmi ichaqa Jesuspa ruwasqanta hina ruwananchis karunchakunanchistaqmi Satanaspa supayninkunapa ruwayninkunamanta.
Chaypaqmi ichaqa yachananchis ima costumbrekunan espiritukuna yupaychaywan tupan chayta.
¿Imaynatan chayta yachasunman?
¿Imaynapin yachasunman Diospa cheqnisqan costumbrekunamanta?
Jehová Diosmi ñawpa tiempopi israelitakunata niran hawa llaqtakunaq costumbrenkunamanta karunchakunankupaq.
Kaytan niran: “Aman qankuna ukhupiqa [...] watuqpas, suerte qhawaqpas, ch’askata qhawaqpas, layqapas ” kanqachu, nispa. ¿Imaraykun chayta niran?
‘ Chay hina ruwaqkunata sinchita Señor Dios cheqnikusqanrayku. ’ (Deuteronomio 18: 10 - 12.)
Chayraykun llaqtanchispi costumbrekunata manaraq ruwashaspa tapukunanchis: “¿Qhenchapaq creenciakunawanchu chay ruwaykuna tupan?
¿Atiyniyoqpaq qhawarispachu imatapas hap’inku pakaykusqa kanankupaq?
¿Millay espiritukunamanta pakaykusqa kanapaqchu chaykunata ruwanku?
Chayta ruwaspa, ¿Jehová Diospa otaq Jesuspa munasqantachu ruwasaq icha millay espiritukunaq munasqantachu? ”.
Manapunin chay hina costumbrekunataqa ruwananchischu.
Apóstol Pablo nisqan hina cristianokunaqa ‘ manan Señorpa mesanmanta supaykunaq mesanmantawanqa mikhuyta atinkumanchu ’.
Arí, Diosta kusichiyta munashaspa millay espiritukunatapas kusichiyta munaq runaqa Jehová Diostas ‘ phiñachin ’.
Jehová Diosqa payllata yupaychanatan munan yupaychanapaq hinataqmi kanpas (Éxodo 20: 4, 5).
Chaymantapas kaytan tapukuna: ¿Chay costumbrekuna millay qhelli ruwaykunawanchu tupan?
nispa. Chaypaq qhawarisun wasanchaymanta, manaraq casado kashaspa warmi qhari hina puñuymantawan.
Huk llaqtakunapiqa manan allinpaqchu qhawarinku chay ruwaykunata Bibliapas huchachanmi chay hina ruwaykunataqa. Wakin llaqtakunapi warmikunan ichaqa “layqasqan karani ” nispa chay qhelli ruwaykunata ruwanku, chaytataq runakuna hinallata qhawanku. *
Chaywanpas Bibliaq nisqan hina, sapankanchismi kikinchismanta Diosman cuentata qosun.
Chayta entiendenapaq yuyarisun Eva sutiyoq ñawpa warmimanta. Payqa mana huchachasqa kananraykun Satanasman tumpayuran huchallikusqanmanta.
Kayta niran: “Mach’aqwaymi q’otuwarqan, hinan mikhurqani ”, nispa.
Chaytaña niran chaypas Jehová Diosqa huchacharanmi mana allin ruwasqanmanta (Génesis 3: 13, 16, 19).
¿Imatan ruwananchis?
Jehová Diosta kusichiyta munaspaqa, paypa nisqanman hina kawsayta munaspaqa Satanasmanta supayninkunamantawanmi karunchakuna.
¿Imata chaypaq ruwana? Apostolkunaq tiemponpi Éfeso llaqtapi tiyaq wakin runakunaq ruwasqanmi yanapawasun.
Paykunaqa millay espiritukunamanta karunchakuyta munaspan layqananku libronkuta huñuspa “llapankuq qayllanpi kanaykurqanku ”.
Paykunaqa kaytawanmi ruwaranku: ‘ Manaraq iñiq kashaspa millay ruwasqankuta sut’ita willakuranku ’.
Arí, apóstol Pabloq yachachisqanmi sonqonkuman chayaran chaymi paykunaqa libronkuta kanayapuranku imaymana costumbrenkutapas saqepuranku.
Wakin runakunan ichaqa sasata ima costumbrenkutapas saqepunku.
Yuyarisun Santiagota, payqa Testigokunawanmi Biblia estudiayta qallariran.
Kusikuranña yachasqanmanta chaypas ruwashallaranmi rarafono nisqa ruwayta.
Ichaqa reparakuranmi Diospa promesanpi iñishaspapas costumbrenkunaman k’askasqa kashasqanta.
¿Iman yanaparan chaykunata saqepunanpaq?
Pay nin: “Jehová Diostan valekurani pakaykuwananpaq paypi astawan hap’ipakunaypaqpas hinaspan chay costumbrekunata saqepurani ”, nispa.
¿Ñak’ariranchu imallapipas chay costumbrekunata saqepusqanrayku?
Pay willakun: “Manan, aswanmi Jehová Diosman astawan hap’ipakushani, munakusqay amigoytaqmi kanpas ”, nispa.
Santiagoqa qanchis watañan hukkunaman Bibliamanta yachachishan.
¿Manachu qanpas Santiagopa ruwasqanta qatikuwaq?
Tiyasqayki llaqtapi costumbrekunata qhawariy ‘ allin yuyaywantaq ’ reparay Diospa munayninman hinachus kashan icha manachus chayta.
Mana Diospa munayninman hinachu kashan chayqa kallpachakuy chay ruwaykunata saqepunaykipaq.
Chayta ruwanki chayqa Jehová Diosmi ‘ chaskisunki ’ pakaykusunkitaqmi kanpas.
Santiago hinan qanpas kay promesaq hunt’akusqanta rikunki: “Señor Diosqa qaqa sayaq pukara hinan, chaymanmi chanin runaqa phawan, allin hark’aykusqataqmi kashan ” (Proverbios 18: 10).
Chaytaqa nikun espiritukunaq yanapayninta mañakunapaq costumbrekunatan.
Chay llaqtakunapi tiyaq warmikunamanmi hampisqa qorakunata otaq mikhunakunata qonku qhariq munapayasqan kanankupaq.
Wakin warmikunatan ichaqa drogaruspa abusanku, chay sucedeqtinqa manan warmiq huchanchu.
[21 paginapi foto]
“Korokoro ”
[Fotota horqorqan]
Bakshi Jehangir yanapayninwan
[21 paginapi foto]
Sipascha pampaman urmasqa mikhunata hoqarishan layqasqa kanankuta manchakuspa
Kay revista leeqkunaq tapukuynin
¿Diospa qhaliyachisqanchu kanku milagrowan hampisqa runakuna?
Jehová Diosqa atiyniyoqmi onqosqakunata qhaliyachinanpaq, munaspaqa qonmanmi chay atiyta kamachinkunamanpas.
Apostolkunaq tiemponpin chayta ruwaran santo espiritunpa yanapayninwan.
Wakinmanmi Santo Espíritu qon yachaywan kusa rimayta. [...] Wakinmanmi qon onqosqakuna qhaliyachiy atiyta.
[...] Wakinmanmi qon profetizay atiyta.
[...] Wakinmanmi qon mana yachasqa simikuna rimayta ”, nispa.
Ichaqa Corinto llaqtapi tiyaq cristianokunaman qelqasqan cartallapitaqmi Pabloqa willaran chay ruwaykuna manaña kananmanta.
Khaynatan niran: “Profetizaykunan ichaqa tukukapunqa, mana yachasqa simi rimaykunapas manan kanqañachu, yachaypas tukukapunqan ”, nispa.
Jesucristopas apostolninkunapas imaymana milagrokunatan ruwaranku. ¿Imaraykun chaykunata ruwaranku?
Chay milagrokuna ruwasqankuwanmi Jehová Diosta hatuncharanku, chaymantapas chay milagrokuna ruwasqankupin rikuchiranku chay tiempopi chayllaraq rikhurimuq iñiq t’aqa Diospa llaqtan kasqanta.
Qhepamanmi ichaqa reqsichikunanku karan allin iñiq kasqankuwan, suyakuyninkuwan, munakuyninkuwan ima, manañan milagrokunata ruwaspañachu.
Chaymi Jehová Diosqa pachak wata hinapaqqa manaña pimanpas ima atiytapas qoranñachu.
Yaqapaschá tapukushanki: “¿Chhaynaqa, imaraykutaq kunanri milagrokunata ruwashanku? ”
nispa. Huk kutinmi periodicopi lloqsimuran cáncer onqoyniyoq runamanta willakuy.
Chay runaqa umanpi, rurunninpi, tullunkunapi imas cancerniyoq kasqa, mana qhaliyananpaq hinañas kasqa.
Chayllamansi paypa willakusqan hina “Dios rimapayasqa ”.
Chay qhepamantaqsi periodicopi willakusqan hina chay runaq onqoynin chinkarapusqa.
Chhayna willakuykunata uyrispaqa kaykunatan tapukunanchis: “¿Cheqaqchu kanman chay willakusqanku?
¿Imaninmi doctorkuna chaymanta?
Cheqaqtaña qhaliyankuman chaypas, ¿imaninmi Biblia chaykunamanta? ¿Dioschu chay runakunata qhaliyachishanman? ”
nispa. Chay qhepakaq tapuymantan astawanqa yacharinanchis.
Chaymanta rimaspan Jesús kayta niran: “Llulla profetakunamanta allinta cuidakuychis. [...]
Manan llapa “¡Señor! ¡Señor! ” niwaqniychu hanaq pacha qhapaqsuyumanqa haykunqa, aswanpas hanaq pachapi kaq Yayaypa munayninta ruwaqllan haykunqa.
Askhan taripay p’unchaypi niwanqaku: ¡Señor!
Chaymi paykunata nisaq: Manapunin reqsiykichischu, qayllaymanta anchhuriychis mana allin ruwaqkuna ”, nispa.
Jesuspa nisqan hina kay tiempopi runakunaq milagro ruwasqanqa manan Jehová Diospa atiyninwanpunichu ruwakun.
Diospa sutinpi milagro ruwaqkunaq toqllanman mana urmanapaqqa Jehová Diostan allinta reqsinanchis, allintan qhawarinanchis chay ruwasqanku allinchus kashan icha manachus chaytapas, chhaynapin yachasun pichus Diospa munaynin ruwaq kasqanta.
Sut’in kashan qhepakaq apostolpa wañupusqan qhepaman manaña pipas milagro ruwananpaq atiy chaskisqanqa. Arí, chay atiyta chaskiqkuna wañupusqan qhepamanqa tukukapuranmi milagrokuna ruwayqa.
Wiñasqa kayman ñawparisun ‘ Diospa hatun p’unchaynin qayllaykamushasqanrayku ’
‘ Allin wiñasqa - kayman chayasun. ’
1, 2.
¿Ima pasaqtinmi Jerusalenpi Judeapi tiyaq cristianokuna “orqokunaman ayqe [nanku] ” karan?
HUK kutinmi qatikuqninkuna Jesusman achhuykuspa tapuranku: “Kutimunaykiña kashaqtinqa kay tiempopas p’uchukapunanpaqña kashaqtinqa, ¿imakunatan rikusaqku? ”
nispa. Jesustaq kutichispa huk profeciata willaran, chaymi ñawpaqtaqa hunt’akuran qallariy siglopi.
Chay profecía hunt’akunanpaq pisillaña kasqanta yachanankupaqmi huk señalta willaran.
Chay señalta rikuqtinkun, “Judea hap’iypi kaqkuna orqokunaman ayqe [nanku] ” karan.
¿Reparankumanchu discipulonkuna chay señalta?
¿Kasukunkumanchu Jesuspa nisqanta? Kinsa chunka wata qhepatan 61 watapi apóstol Pablo huk cartata qelqaran Jerusalenpi, muyuriqninpi tiyaq cristianokunaman.
¿Imapaq? Imayna tarikusqankupi yuyaymanachinanpaq.
Manan paykunapas nitaq Pablopas piensarankuchu pisqa watallamantaña chay señal hunt’akunanta, chaywan ‘ manchay ñak’ariy ’ qallarinantapas. 66 watapin Roma ejército Cestio Galoq umallisqan Jerusalén llaqtata muyuykuran.
Ichaqa llaqta thunichisqa kananpaqña kashaqtinmi Cestio Galo qonqaylla kamachiran ripunankupaq, chhaynapin chay llaqtapi kaqkunaqa ripuyta atiranku.
¿Imanispan apóstol Pablo yuyaycharan judío cristianokunata, imaraykun yuyaycharan?
Cristianokunaqa allin yuyayniyoqmi kananku karan Jesuspa qosqan señal hunt’akushasqanta reparanankupaq, chhaynapi ayqekunankupaq.
Wakinkunan ichaqa “mana usqhay entiendeq ” kapusqaku.
Paykunaqa “ñuñuq wawa hinallaraq [mi] ” espiritualpi kashasqaku (leeychis Hebreos 5: 11 - 13).
Unay wataña cristiano kaqkunapas ‘ kawsaq Diosmantan t’aqakapuyta ’ qallarisqaku.
Pisillaña tiempo kashaqtinpas wakinqa yachasqañan karanku huñunakuykunaman mana rinankupaq.
Chayraykun apóstol Pablo paykunata yuyaycharan: “Cristomanta qallariy yachachikuykunata saqespa, astawan kallpachakusun allin wiñasqa - kayman chayananchispaq ”, nispa.
1: 14).
Chayraykun kunanqa astawanraq rikch’asqa kashananchis, kallpachakunanchistaq Jehová Dioswan allinpi kananchispaq.
¿Chaytachu ruwashanchis?
Espiritualpi allin wiñasqa kayman ñawpariymi yanapawasun ima tiempopichus kawsashasqanchista mana qonqananchispaq.
¿Iman cristiano kawsaypi wiñasqa kay?
5, 6. a) ¿Iman iñiypi wiñasqa kay?
b) ¿Imakunata ruwananchispaqmi kallpachakunanchis espiritualpi wiñananchispaq?
Apóstol Pablon hebreo cristianokunata kallpacharan espiritualpi wiñasqa kayman ñawparinankupaq, nirantaq chhayna cristianokuna imayna kasqankuta (leeychis Hebreos 5: 14).
Iñiypi wiñasqa cristianokunaqa manan “ñuñuq wawa ” hinachu lechellata tomayta munanku, aswanpas ‘ khamuna mikhunatan ’ munanku.
Chayraykun paykunaqa mana Bibliamanta “qallariy ” yachachikuykunallatachu reqsinku,“ ukhu ” otaq sasa entiendey yachachikuyninkunatapas entiendenkun.
Chaymantapas yachasqankuman hina kawsaspankun allin yuyayniyoq kanku chhaynapitaq allinkaqta mana allinkaqta reparanku.
Chayraykun paykunaqa imata decidinankupaqpas Bibliaq nisqanta qhawarinku chaypi nisqanman hina ruwanankupaq.
Apóstol Pablo qelqaran: “Lliw uyarisqanchista makillapuni kasunanchis, paqtan chaykunamanta karunchakushasunman ”, nispa.
Arí, mana reparakuspallan pisi pisimanta karunchakusunman.
Chayraykun tukuy yuyayta churananchis Bibliamanta yachashaspanchis.
Tapukuy: “¿Bibliapi qallariy yachachikuykunallatachu entiendeni?
¿Hunt’anayraykullachu imatapas ruwashani?
¿Imatan ruwayman Bibliamanta yachasqayta sonqomanta valoranaypaq cristiano kawsayniypi wiñanaypaqpas? ” nispa.
Wiñasqa kayman ñawparinanchispaqqa kallpachakunanchismi Diospa Simin Qelqata estudiaspa aswan allinta reqsinanchispaq, chaymantapas yachananchismi kasukuq kayta.
Diospa Simin Qelqata aswan allinta reqsisun
¿Imaynatan yanapawanchis Diospa Simin Qelqata aswan allinta reqsiy?
Pablon qelqaran: “Pipas ñuñuq wawa hinallaraq kashaqqa, manan chanin kawsaymanta [Diospa Siminta] entiendenchu wawallaraq kasqanrayku ”, nispa.
Wiñasqa kayman chayananchispaqqa aswan allintan Jehová Diospa yachachikuyninta entiendenanchis.
Chay yachachikuyqa Bibliapin tarikun chayraykun tukuy yuyaywan estudiananchis “allin yuyayniyoq hunt’aq kamachi [q] ” qowasqanchis qelqakunawan kuskata.
Chhaynapin Diospa imayna yuyaykusqanta yachasun, aswan allintataq reparasun allinkaqta mana allinkaqtapas.
Rosamanta rimasunchis.
* Paymi nin: “Cristiana kawsayniypiqa sapa kutilla Bibliata leesqaymi astawanqa yanapawaran.
Iskay watapin leeyta tukurani, chayraqmi Kamaqniyta allinta reqsirani: imayna kasqanta, imakuna munasqanta mana munasqanta, may tukuy atiyniyoq, yachayniyoq kasqantapas.
Sapa p’unchay Bibliata leesqaymi yanapawaran sinchi sasachakuykunapi tarikuqtiy ”, nispa.
¿Imapin Diospa Simin Qelqa yanapawasunman?
Sapa p’unchay Bibliata leesun chayqa yachachikuyninkunan anchata kawsayninchispi yanapawasun (leeychis Hebreos 4: 12).
Yanapawasunmi imayna runa kasqanchispi allinyananchispaq Jehová Diospa aswan allin qhawarisqan kananchispaqpas.
Chhaynaqa, ¿allinchu kanman Bibliata leenapaq yuyaymananapaq tiempota orqoy?
9, 10.
Bibliamanta allinta yachaspapas, ¿imatawanmi ruwananchis?
Rikusqanchis hina, manan hawan ukhullatachu Bibliamantaqa yachananchis, khamuna mikhuyman rikch’akuq sasa yachachikuyninkunatapas allintan entiendenanchis.
Pabloq nisqanman hina, espiritualpi “wawallaraq ” cristianokunaqa yacharankuchá pisillatapas Bibliamanta.
Ichaqa manan yachasqankuman hinachu kawsaranku, chayraykun yachasqankutaqa mana valorarankuchu.
Mana yuyayniyoqmi karanku imatapas allinta decidinankupaq Bibliaq nisqanman hina mana ruwasqankurayku.
Sichus mana Bibliaq nisqanman hinachu kawsasunman chayqa, manan nisunmanchu allintan Diospa Simintaqa reqsini, nispa.
Kyle cristianaq ruwasqanmanta yachasqanchismi yanapawasun imaynata chayta ruwananchispaq.
Payqa huknin llank’aqmasinwanmi phiñachinakusqa. Ichaqa allichaytan munasqa.
¿Imatan ruwaran?
Pay kikinmi kutichin: “Romanos 12: 18 textoq nisqantan yuyarirani, chaypin nin:“ Atisqaykichisman hina allinllatapuni ruwaychis llapa runawan sumaqpi kawsanaykichispaq ”.
Chayraykun llank’aqmasiyta nirani llank’ayta tukusqayku qhepaman paywan rimanaypaq ”, nispa.
Rimasqankuqa allinpin tukuran, Kyleq llank’aqmasinqa anchatan admirakusqa imaynata sasachayninkuta allichasqankumanta.
Chaymi Kyle nin: “Sichus Bibliaq nisqanman hina ruwasun chayqa imapas allinpipunin tukunqa ”, nispa.
Kasukuq kayta yachasun
¿Imaraykun sasachakuypi tarikuqtinchis sasa kanman Bibliaq nisqanta kasukuy?
Bibliaq nisqanman hina ruwayqa sasan kanman astawanqa sasachakuypi tarikuqtinchis.
Ejemplopaq, Israel runakunaqa Egiptopi kamachi kasqankumanta kacharichisqa kasqanku qhepallamanmi unuta mana tarisqankurayku “Moisesta rimapakurqanku ”, Jehová Diostapas pruebaman churaranku (Éxo.
24: 3, 12 - 18; 32: 1, 2, 7 - 9).
¿Imaraykun mana kasukurankuchu? Yaqapaschá unayña Moisés Horeb orqomanta mana kutiykamusqanrayku manchakusharanku huk llaqta paykuna contra hatarinanmanta.
Ñan huk kutipi Amalec runakuna paykuna contra hatarisqakuña, hinan Moisés makinta hoqarispa paykunata yanapasqa, chhaynapi chay runakunata atipanankupaq.
Chay kutipiqa manan Moisés paykunawanchu kasharan.
¿Imatan ruwankuman hukmanta paykuna contra hamuqtinku? (Éxo.
17: 8 - 16).
Imaynaña kaqtinpas Israel runakunaqa Diostan “mana kasuyta munarqankuchu ”.
Qhepamantaq Diosta mana kasukurankuchu manchakusqankurayku Prometesqa Hallp’aman mana haykuspanku.
Chayraykun apóstol Pablo iñiqmasinkunata niran chay Israel runakuna hina ama urmanankupaq.
Kasukuq kaytaqa ñak’arispan yachasunman imaynan Jesuspas yacharan hinata (leeychis Hebreos 5: 8, 9).
Hanaq pachapi kashaspaqa lliwpin Jesusqa Taytanta kasukuran.
Kay Hallp’aman hamuqtinmi ichaqa sasa karan Diospa munayninta ruway, payqa anchatan ñak’ariran llakikuypi iman tarikuran.
Imaymana sasachakuykunapi kasukusqanmi yanaparan qhepaman Uma Sacerdote, Rey kaspa allinta llank’ananpaq.
¿Imaynatan rikuchisun kasukuy yachasqanchista?
Ñoqanchisrí, ¿kasukusunchu Jehová Diosta ima sasachakuypiña tarikuspapas?
(Leeychis 1 Pedro 1: 6, 7.)
Bibliaqa sut’itan kamachin ch’uya kawsaymanta, honrado kaymanta, imayna rimaymanta, imata leeymanta, Biblia estudiaymanta, huñunakuykunaman riymanta, predicaymantapas (Jos. 1: 8; Mat. 28: 19, 20; Efe. 4: 25, 28, 29; 5: 3 - 5; Heb. 10: 24, 25).
¿Kasukusunchu Diosta chaykunapi sasachaypiña tarikuspapas?
Chayta ruwaspaqa espiritualpi wiñasqa kayman chayashasqanchistan rikuchisun.
¿Imaynatan yanapawanchis espiritualpi wiñasqanchis?
¿Imaynatan huk iñiqmasinchista yanaparan espiritualpi wiñasqa kasqan?
Kay pachapi runakunaqa “mana p’enqarikuspa [n] imaymana sinchi millaykunata ruwanku ” espiritualpi wiñasqa cristianon ichaqa kusata reparan imachus allinkaq mana allinkaq kasqanta, chayqa ancha allinninpaqmi.
Ejemplopaq, Jorge iñiqmasinchisqa sapa kutillanmi qelqanchiskunata leen anchatataqmi yachachikuyninkunatapas valoran, payqa huk llank’anamanmi haykuran chaypin warmikunalla llank’asqaku.
Paymi nin: “Yaqa llapan llank’aqmasiykunan mana pakarankuchu qhelli kawsaypi purisqankuta, hukninmi ichaqa sumaq respetoyoq karan Bibliamantapas yachaytan munaran.
Huk kutinmi ichaqa llank’anaykupi iskaynillayku kashaqtiyku munapayawayta qallariran.
Ñoqaqa chansakuwashanchá niranin, ichaqa aswan aswanta achhuykamuwaqtinmi mana imanakuytapas atiranichu.
Chayllamanmi yuyarirani Qhawaq revistapi leesqayman hina huk hermano llank’ananpi chhayna sasachaypi tarikusqanmanta.
Chaypin rimaran Josemanta Potifarpa warminmantawan.
* Chaymi sipastaqa tanqarparirani, hinan payqa mancharikuspa phawaylla lloqsiran ”, nispa (Gén.
39: 7 - 12).
Kay iñiqmasinchisqa thakpin sientekuran qhelli huchaman mana urmaspa ch’uya concienciayoq kasqanrayku.
¿Imapaqmi yanapawanchis espiritualpi wiñasqa kayman ñawpariy?
Chaymantapas espiritualpi wiñasqa kayman ñawpariyqa yanapawanchismi cristiano kawsayninchispi allin takyasqa kananchispaq, chhaynapi mana ‘ imaymana rikch’aq yachachikuykunawan kayman chayman apaykachachikunanchispaq ’ (leeychis Hebreos 13: 9).
Espiritualpi wiñananchispaq kallpachakuqtinchisqa ‘ aswan allin kaqkunapin ’ yuyaykusun.
Chaytaq yanapawasun Jehová Diosta astawan valorananchispaq imaymana qowasqanchismanta agradecekunanchispaqpas.
‘ Yuyaykuyninkupi [...] hunt’asqa ’ cristianokunaqa agradecekunkun Jehová Diosta kusikunkutaq paywan allinpi kasqankumanta.
¿Iman huk iñiqmasinchista yanaparan mana ‘ pisi kallpayananpaq ’?
Luisa cristianan nin: “Qallariypiqa iñiqmasiykunaq allin qhawarisqan kanayraykun Dios serviyniypi kallpachakurani.
Manan mana allintachu ruwasharani, ichaqa manan tukuy sonqomantachu Jehová Diosta servirani.
Tiempowanmi cuentata qokurani tukuy kallpaywan Diosta servinaypaq imayna yuyaykusqayta cambianay kasqanta, chayraykun cheqaqpaqpuni comprometekurani tukuy sonqoywan Diosta servinaypaq ”, nispa.
Chhayna kallpachakusqanraykun Luisaqa mana ‘ pisi kallpayaranchu ’, chaymi yanaparan qhepaman sinchi onqosqa tarikuqtin mana pisipananpaq.
Paymi kayta nispa tukun: “Ñak’ariranin onqoyniywan ichaqa manan Jehová Diosmanta karunchakuranichu ”, nispa.
‘ Tukuy sonqomanta kasukusun ’
¿Imaraykun qallariy siglopi cristianokuna kasukuq kananku karan?
Apóstol Pablo judío cristianokunata espiritualpi wiñanankupaq yuyaychasqanqa yanaparanmi paykunata, Jerusalén llaqta thunichisqa kaqtin mana wañunankupaq.
Pabloq nisqanta kasukuqkunaqa usqhayllan repararanku Jesuspa qosqan señalta, chhaynapin yacharanku ‘ orqokunaman ayqekunankuta ’.
“Diospa millakusqan qhellichaq [ta] [...] Dios yupaychana wasipi ” otaq Roma ejército Jerusalén llaqtata muyuykuspa haykunankupaqña kashasqankuta rikuspankun yacharanku chay ratopi lloqsinanku kasqanta.
Yuyarirankun profeciapi Jesuspa nisqanta, chaymi Jerusalenmanta ayqekuranku manaraq thunichisqa kashaqtin, historiador Eusebioq nisqanman hinaqa Galaad orqo orqopi tarikuq Pela llaqtamanmi tiyaq ripuranku.
Chhaynapin chay cristianokunaqa Jerusalén llaqtata lliwta thuniqtinku mana ñak’arirankuchu.
18, 19. a) ¿Imaraykun kallpachakunanchis kasukuq kananchispaq?
b) ¿Imamantan rimanqa qatimuq estudio?
Espiritualpi wiñasqa cristianokunaqa kasukuqmi kanku, chay kasukuymi paykunataqa yanapanqa tiemponchispi Jesuspa profetizasqan hunt’akuqtin mana wañunankupaq, paymi niran: “Manchay ñak’ariymi kanqa, chay hinaqa manan hayk’aqpas ” kanqachu, nispa.
¿Kasukusunchu ‘ hunt’aq mayordomo ’ imatapas usqhaylla ruwananchispaq kamachiwaqtinchis?
Ancha importanten ‘ tukuy sonqomanta kasukuyqa ’.
Chaymantan kawsananchisqa kanqa.
Wiñasqa kayman chayananchispaqqa allin yuyayniyoqmi kananchis allinkaqta mana allinkaqta reparananchispaq, chaypaqmi Diospa Simin Qelqata aswan allinta estudiananchis yachananchistaq kasukuq kayta.
Wayna sipaskunan astawanqa sasachakunku espiritualpi wiñasqa kayman chayanankupaq.
Qatimuq estudion paykunata yanapanqa imayna ruwanankuta.
Wakin sutikunatan cambiakuran.
Qhaway, 1999 wata 1 octubre La Atalayata “Fortalecidos para rechazar el mal ”, nisqa temata.
¿Imatan yacharanki?
• ¿Iman espiritualpi wiñasqa kay, imaynatan chayman chayasunman?
• ¿Imaraykun aswan allinta Bibliamanta yachananchis wiñasqa kayman ñawparinanchispaq?
• ¿Imaynatan kasukuq kayta yachasunman?
• ¿Imakunapin yanapawanchis espiritualpi wiñasqa kay?
[10 paginapi foto]
Bibliaq nisqanta kasukuspaqa allin yuyaywanmi ima sasachaytapas allichasun
[12, 13 paginakunapi dibujo]
Jesuspa nisqanta kasukuqkunaqa manan wañurankuchu Jerusalén llaqta thunichisqa kaqtin
Wayna sipaskuna, rikuchiychis ñawparisqaykichista
“Chaykunataqa makillapuni ruway, chaykunaman k’askakuy, ahinapin iñiypi wiñasqaykita lliwpas sut’ita rikunqaku. ”
¿Imatan Jehová Dios wayna sipaskunapaq munan?
“WAYNA sipas, kusikuy, warmallaraq kashaspayki ” nispan yachayniyoq rey Salomón qelqaran (Ecl.
11: 9). Chaypi nisqan hina kusisqa kawsanaykitan Jehová Diosqa munan.
Ichaqa manan wayna sipas kallaqtiykichu, kuraqña kaqtiykipas kusikunaykitan munan.
Ichaqa askha wayna sipaskunan imaymana mana allinkunata ruwanku, chayraykun tukuy kawsasqanku tiempopi mana kusisqachu kawsanku.
Jobpas ñakapakuranmi ‘ wayna kasqanpi mana allin ruwasqankunamanta ’ (Job 13: 26, NM).
Waynallaraq kashaqtiyki, chayraq kuraq runa kayman chayashaqtiykipas importante ruwaykunatan decidinayki kanqa.
Manachus allin yuyaywan decidinki chayqa, llakisqan kawsawaq chaymantapas sasachakuykunapin tarikuwaq yaqapaschá chaykunaqa mana hayk’aqpas tukukunmanchu (Ecl.
11: 10).
¿Iman wayna sipaskunata yanapanman imatapas allin yuyaywan ruwanankupaq?
¿Iman yanapasunki imatapas allin yuyaywan ruwanaykipaq?
Apóstol Pablon Corinto cristianokunaman qelqaran: “Wawqe - panaykuna, amaña wawakuna hinaqa yuyaychischu, [...] yuyaykuyniykichispi ichaqa allin takyasqa runa kaychis ”, nispa.
Arí, sichus chaypi nisqanman hina ruwanki kallpachakunkitaq kuraq runa hina yuyaykunaykipaq chayqa, manan faciltachu sinchi sasachakuykunapi tarikunki.
¿Imatan ruwanayki wiñasqa kayman chayanaykipaq?
Kuraq runa hina allin yuyaywan imatapas ruwanapaqqa kallpachakunan.
Pablon Timoteota niran: “Ama pipas wayna kasqaykita pisichachunchu, aswanpas qanqa iñiyniyoqkunaq yachaqakunan hinapuni kay: rimayniykipi, puriyniykipi, munakuyniykipi, iñiyniykipi, ch’uya kawsayniykipipas. [...]
Diospa Simin Qelqakunata leeshallaypuni, wawqe - panakunatapas kallpachashallaypuni, yachachishallaypunitaq.
[...] Chaykunataqa makillapuni ruway, chaykunaman k’askakuy, ahinapin iñiypi wiñasqaykita lliwpas sut’ita rikunqaku ”, nispa.
Pabloq qelqasqan hina, cristiano wayna sipaskunaqa kallpachakunankun iñiypi wiñanankupaq chaytaqa hukkunapas sut’itan reparananku.
¿Imataq ‘ iñiypi wiñayri ’?
¿Ima ninantan nin ‘ wiñay ’ simi?
Griego rimaypi ‘ wiñay ’ simiqa “ñawpariy ”“ allinyay ” nispan t’ikrakullantaq.
Apóstol Pablon Timoteota yuyaycharan rimayninpi, puriyninpi, munakuyninpi, iñiyninpi, ch’uya kawsayninpi, predicayninpipas allinyananpaq.
Payqa allin ejemplon kanan karan.
Chayraykun Timoteoqa anchata kallpachakunan karan cristiano kawsayninpi ñawparinanpaq.
5, 6. a) ¿Hayk’aqmi repararanku espiritualpi Timoteoq wiñarishasqanta?
b) ¿Imaynatan kay tiempopi wayna sipaskuna Timoteota qatikunkuman?
Apóstol Pablo chay yuyaychayta 61 - 64 watakuna ukhupi qelqaqtinqa ñan umalliqña Timoteoqa karan.
Ichaqa ñawpaqmantañan kallpachakusqa espiritualpi wiñananpaq. 49 otaq 50 watapin iskay chunka watayoq hina kashaqtin Listra, Iconio llaqtakunamanta iñiqmasikuna ñawparishasqanta reparasqaku chaymi “Timoteomanta allinta rimarqanku ”.
Hinan Pabloqa misionero llank’aypi paywan purinanpaq pusaran.
Paypas repararanmi espiritualpi Timoteoq ñawparisqanta, chaymi pisi tiempollamanta Tesalónica llaqtata kacharan chaypi cristianokunata consolananpaq kallpachananpaq ima (leeychis 1 Tesalonicenses 3: 1 - 3, 6).
Rikusqanchis hina, Timoteoqa waynallaraq kasqanmantapachan sut’ita rikuchiran iñiypi wiñashasqanta.
Wayna sipas, qanpas kallpachakuy cristiano kawsayniykipi allinyanaykipaq. Chhaynapin hukkunapas sut’ita reparanqaku allin cristianoman, Bibliamanta allin yachachiqman ima tukushasqaykita.
Jesuspas 12 watallanpiraq kashaspan ‘ wiñasharanña yachaypi ’.
Kay estudiopin qhawarisunchis imaynatas espiritualpi wiñasqaykita rikuchiwaq: sasachakuypi tarikuqtiyki, casarakuyta munaqtiyki, ‘ Diospa qosqan llank’anaykita allinta hunt’anaykipaq ’ llank’aqtiyki ima.
“Allin yuyaywan ” sasachakuykunata allichay
¿Imaynatan wakin wayna sipaskuna sientekunku sasachakuykunapi tarikuspa?
17 watanpi kashaq iñiqmasinchis Carol nin: “Wakin p’unchaykunaqa sinchi llakisqan tutamantan hatariq kani manan ima ruwanaypaqpas kallpay kaqchu ”, * nispa.
¿Imaraykun Carol chhaynata sientekuq?
Wasinpi sasachakuykuna kasqanraykun. Chunka watayoq kashaqtinmi tayta maman t’aqanakapusqa, paytaq mamanwan tiyaq ripusqa, mamanqa manan Bibliaq nisqanman hinachu kawsasqa.
Qanpas yaqapaschá sinchi sasachakuypi tarikushanki hinaspa yuyaykunki manaña allichakuy atikunanpi.
¿Ima sasachakuykunapin Timoteo tarikuran?
Payqa wiksa nanaywan kaspan ‘ sapa kuti onqosqa ’ tarikuq.
Chaymantapas yaqachus hina manchapakuq, p’enqali karan. ¿Imaraykun chayta ninchis?
Corinto t’aqapin wakin cristianokuna mana allintachu rimasharanku Pablo umalliq kasqanmanta, chaymi Timoteota kacharan chay sasachayta allichamunanpaq, chaypi tiyaq cristianokunatataq niran payta yanapanankupaq chhaynapi “mana manchakuspa ” paykunawan kananpaq.
¿Iman allin yuyayniyoq kay, imaraykun mana kaqllachu manchapakuq kaywan?
Apóstol Pablon Timoteota yanapananpaq yuyarichiran: “Diosqa manan manchapakuy espiritutachu qowarqanchis, aswanmi atiy, munakuy, allin yuyayniyoq - kay espirituta ”, nispa.
“Allin yuyayniyoq ” kayqa imata ruwanapaqpas yachaywan piensaymi.
Allin yuyaykuq kaymi yanapasunki ima sasachakuyña kaqtinpas mana pisipanaykipaq.
Wakin wayna sipaskunan ichaqa manchapakuq kaspanku mana kallpachakunkuchu sasachakuykunapi tarikuspanku, chaymi chaykunamanta ayqenankupaq ch’isiyaqta puñunapi qhepakunku otaq televisionta qhawanku, drogakunku, machanku, fiestan fiestanta otaq qhelli kawsaypi purinku.
Biblian ichaqa cristianokunata kallpachawanchis “Diosta mana manchakuytapas, kay pachaq kaqninkunata sinchi munapayaytapas wikch’upuyta, hinaspa allin yuyaywan purispa, chaninta kawsaspa, Diosta manchakuspa kay pachapi kawsananchispaq ”.
10, 11.
¿Imaynapin allin yuyaywan ruway yanapawanchis espiritualpi wiñananchispaq?
Arí, Biblian wayna sipaskunata yuyaychan “allin yuyayniyoq kanankupaq ”.
Chay consejoq nisqanman hina ruwanaykipaqqa Jehová Diosmantan mañakunayki confianaykitaq sasachakuykunapi tarikuqtiyki yanapanasuykipi (leeychis 1 Pedro 4: 7).
Arí, “Diospa qosqan atiy [pin] ” anchata confianayki.
Caroltaqa allin yuyaywan ruway, Diosmanta mañakuymi yanaparan mana pisipananpaq.
Paymi nin: “Mamay qhelli huchapi kawsasqanraykun Diospa kamachikuyninkunata kasukuy sasa ñoqapaq karan.
Ichaqa Diosmanta mañakusqaymi anchata yanapawaran.
Yachanin Jehová Dios ñoqawan kashasqanta, chaymi manaña imamantapas manchakunichu ”, nispa.
Wayna sipas ama hayk’aqpas qonqaychu, pruebakunaqa astawanmi iñiypi kallpachasunki allin runa kanaykipaqtaq yanapasunki (Sal.
105: 17 - 19; Lam. 3: 27).
Imaña hayk’aña kaqtinpas Diosqa manan saqerparisunkichu payqa ‘ yanapasunkipunin ’ (Isa.
41: 10).
¿Casarakuytachu munashanki?
¿Imaraykun casarakuypi piensashaq cristiano allinta yuyaykunan Proverbios 20: 25 textopi?
Wakin wayna sipaskunaqa sapallanku llakisqa tarikusqankurayku, wasinkupi sasachakuykunamanta ima ayqenankupaqmi mana allinta yuyaykuspa usqhaylla casarakuranku.
Casarakuymi ichaqa mana pukllaychu.
Ñawpaq tiempopin wakin runakuna mana allinta yuyaykuspa Diosman prometekuranku payta servinankupaq (leeychis Proverbios 20: 25).
Chhaynallataqmi kay tiempopipas, wakin wayna sipaskunaqa mana yuyaykunkuchu casado kawsaypi kusisqa kawsanankupaq kallpachakunanku kasqanta, chaytaqa qhepamanñan reparanku sasachakuykunapi tarikuspa.
a) ¿Imakunatan tapukunan casarakuyta munashaq wayna sipas?
b) ¿Maypin tarinman allin consejokunata?
Sichus piwanpas casarakuyta munashanki chayqa tapukuy: “¿Imaraykun casarakuyta munani?
¿Imapaqmi casarakuyta munani?
¿Allin esposachu otaq qosachu kay runa ñoqapaq kanqa?
¿Preparasqachu kashani casado kawsaypi ruwanaykunata hunt’anaypaq? ”
nispa. “Allin yuyayniyoq hunt’aq kamachi [n] ” qelqanchiskunapi allin consejokunata chay temamanta orqomuran, chaykunan yanapasunki allinta decidinaykipaq.
* Chay temamanta leespaqa chaypi allinta yuyaymanay kasukuytaq chay consejokunata kikin Jehová Diospas nishasunkiman hinata.
“Ama mana yuyayniyoqqa kaychu, ama caballo hinapas mula hinapas kaychu. ”
(Sal. 32: 8, 9.)
Yuyayniyoq kasqaykita rikuchiy, imachus casarakuy kasqanta entiendesqaykitapas.
Sichus piensanki parejayoq kanaykipaq listoña kashasqaykita chayqa, “ch’uya kawsay [pi] ” allin ejemplo kay.
¿Imaraykun casadoña kaspapas espiritualpi wiñashanalla?
Ichaqa casadoña kaspapas ancha importanten allin yuyaywan ruway.
Casado cristianoqa kallpachakunanmi ‘ Cristoq hunt’asqa sayaynin hina sayayniyoq wiñasqa kayman ’ chayananpaq, otaq cristiano kawsaypi wiñay hunt’asqa kananpaq.
Allin ejemplonchis Cristoqa “manan pay kikinpa allinnintachu maskharqan ”.
Familiapi thak kawsay kananpaqqa manan casado warmi qhariqa kikinpa allinnillantachu maskhanan, aswanpas esposanpa otaq qosanpa allinnintan maskhanan.
Qosaqa esposanpin interesakunan munakunantaq kanpas, esposataq qosanta sonqomanta kasukunan imaynan Jesuspas Taytanta kasukuran hinata.
“Diospa qosqan llank’anaykita allinta hunt’ay ”
15, 16.
¿Imakunata ruwaspan Dios serviyniykipi wiñasqa kayman chayawaq?
Pablon Timoteota imayna llank’ananmanta niran: ‘ Cristoq qayllanpi Diospa qayllanpiwanmi tukuy sonqo kamachiyki: Diospa siminta willanaykipaq ’, nispa.
Chaymantapas niranmi: “Allin willakuykunata willay, Diospa qosqan llank’anaykita allinta hunt’ay ”, nispa.
Timoteo chay llank’ayta hunt’ananpaqqa ‘ Diospa siminwanmi iñiyninpi kallpachasqa ’ kanan karan (leeychis 1 Timoteo 4: 6).
Qanrí, ¿imatan ruwanayki ‘ Diospa siminwan iñiyniykipi kallpachasqa ’ kanaykipaq?
Pablon khaynata qelqaran: “Iñiqkunaman Diospa Simin Qelqakunata leeshallaypuni, wawqe - panakunatapas kallpachashallaypuni, yachachishallaypunitaq. [...]
Chaykunataqa makillapuni ruway, chaykunaman k’askakuy ”, nispa.
Dios serviyniykipi ñawparinaykipaqqa allintan Bibliata estudianayki.
“Makillapuni ruway ” nispaqa tukuy yuyaywan ruwaymantan rimashan.
¿Allin estudiaqchu kanki?
¿Makillachu “Diospa ukhu ” yachachikuyninkunata estudiashanki?
Icha yanqa yanqallatachu estudianki.
Ima qelqata estudiaspaykipas allinta yuyaymananki chayqa sonqoykimanmi chayanqa (leeychis Proverbios 2: 1 - 5).
17, 18. a) ¿Imakunata ruwanaykipaqmi kallpachakunayki?
b) ¿Imaynatan Timoteoq ejemplonta qatikuwaq Diospaq llank’aspayki?
Michelle sutiyoq precursora sipasmi nin: “Predicacionpi allinta llank’anaypaqqa allin horariotan churakuni estudianaypaq manataqmi mayqen huñunakuymanpas faltakunichu.
Chaymi yanapawan espiritualpi wiñashanallaypaq ”, nispa.
Precursor kaymi yanapasunki predicaspa allinta Bibliawan yachachinaykipaq, espiritualpi wiñasqa kayman chayanaykipaqpas.
Kallpachakuy allinta leenaykipaq, chaypi yuyaymanaspa entiendenaykipaq ima, huñunakuykunapi tapukuykunata allinta kutichinaykipaqpas.
Bibliamanta allin yachachiq kanapaq Escuelapi yachachinayki kaqtinpas allinta preparakuy, chhaynapin rikuchinki espiritualpi wiñasqa kasqaykita.
‘ Allin willakuykunata willanapaqqa ’ allin predicaqmi kananchis chhaynapin runakunata yanapasun salvakunankupaq.
Chaypaqqa kallpachakunaykin ‘ [allin] yachachiq ’ kanaykipaq.
Imaynan Timoteopas apóstol Pablomanta yacharan chhaynatan aswanta yachanki sichus experienciayoq iñiqmasinchiskunawan predicanki chayqa.
Pablon Tesalónica llaqtapi cristianokunata niran: ‘ Qankunataqa anchatapunin munakuykichis, chayraykun mana Diosmanta allin willakuykunallatachu willayta munarqaykichis, aswanpas kikin kawsayniytawanmi [qankunarayku] qorani ’, nispa.
Timoteoqa allintan Pabloq ejemplonta qatikuran, payqa anchatan hukkunapi interesakuran “allin willakuykunata willaypi [pas] ” kamachi hinan llank’aran (leeychis Filipenses 2: 19 - 23).
Qanrí, ¿qatikushankichu Pabloq, Timoteoq ejemplonta?
Espiritualpi wiñasqaykiqa kusichisunkin
19, 20.
¿Imaraykun kusichisunki espiritualpi wiñasqa kayman chayay?
Chay sucedeqtinqa paykuna hawan ‘ q’ochukunki ’.
Fred sutiyoq precursor nin: “Kunanqa astawanmi tiempoyta qoni hukkunata yanapanaypaq.
Bibliaqa cheqaqtan nin, aswan kusisamiyoqqa qoqmi chaskiqmantaqa ”, nispa.
Daniela sutiyoq sipas precursoran kusisqa sientekun espiritualpi wiñasqa kayman chayasqanmanta.
Paymi nin: “Kunanqa aswan allintataq Jehová Diosta reqsini chayqa astawanmi payman hap’ipakuni.
Tukuy atisqaykita ruwanki Diosta kusichinaykipaq chayqa, ancha kusisqan sientekunki ”, nispa.
Mayninpiqa manapaschá runakunaqa reparankumanchu espiritualpi wiñarisqaykita, Jehová Diosmi ichaqa rikun anchatataq valoranpas.
Arí, qanqa atinkin Jehová Dios hatunchayta.
Chayrayku kallpachakushallay espiritualpi wiñasqa kayman chayasqaykita rikuchinaykipaq, hanaq pachapi kaq Taytanchispa sonqonta kusichinaykipaqpas (Pro.
27: 11).
Wakin sutikunatan cambiakuran.
nisqa temata, Lo que los jóvenes preguntan.
Respuestas prácticas (volumen 2) libropi; “Consejo divino para la elección de un cónyuge ” nisqata, 2001 wata 15 mayo La Atalayapi;“ ¿Cuán prudente es casarse durante la adolescencia? ”
nisqata, 1984 wata 22 enero ¡Despertadpi!
• Apóstol Pabloq nisqanman hina, ¿iman ‘ wiñay ’?
• ¿Imaynatan espiritualpi ñawparisqaykita rikuchiwaq...
.. sasachakuypi tarikuspa?
.. casarakuypi piensaspa?..
Diospaq llank’aspa?
[15 paginapi foto]
Mañakuymi yanapasunki sasachakuykunapi mana pisipanaykipaq
[16 paginapi foto]
¿Imaynatan wayna sipaskuna yachankuman allin yachachiq kayta?
Kaykunamanta yachachin
15 de mayo 2009
Huñunakuypi Estudianapaq
KAY YACHACHIKUYKUNAN KASHAN:
6 - 12 de julio 2009
Wiñasqa kayman ñawparisun ‘ Diospa hatun p’unchaynin qayllaykamushasqanrayku ’
9 PÁGINA
50, 77 TAKIKUNA
13 - 19 de julio 2009
Wayna sipaskuna, rikuchiychis ñawparisqaykichista
13 PÁGINA
18, 26 TAKIKUNA
20 - 26 de julio 2009
‘ Angelkunaqa Diospa kamachin ruwaq espiritukunan kanku ’
21 PÁGINA
2, 1 TAKIKUNA
27 de julio 2009 – 2 de agosto 2009
¿Imarayku Cristota qatikunanchis?
28 PÁGINA
76, 93 TAKIKUNA
¿Imakunamantan rimashan?
1, 2 yachachikuykuna 9 - 17 PAGINAKAMA
Ñawpaqkaq estudiopin rimashan imarayku ancha allinpuni espiritualpi wiñasqa kayman chayay, imaynata chayman chayasunman chaytapas.
Qatiqnin estudiotaq rimashan imaynata wayna sipaskuna sasachakuyninkuta atipanankumanta, imaynatas espiritualpi wiñasqa kayman chayankuman chaytapas.
3 yachachikuy 21 - 25 PAGINAKAMA
¿Imarayku Biblia angelkunamanta nin, ‘ Diospa kamachin ruwaq espiritukuna, nispa?
Chay tapuytan kutichikunqa kay estudiopi.
Chaymantapas yachasun imaynata angelkuna yanapawasqanchismanta imatas paykunamanta yachasunman chaytapas.
4 yachachikuy 28 - 32 PAGINAKAMA
Jesucriston discipulonkunata niran payta qatikushanallankupaq.
Kay estudiopin qhawarisun payta qatikunanchispaq pisqa razonkunata.
HUK YACHACHIKUYKUNA:
“Upallakuna tiempo ”
3 PÁGINA
¿Maypin kananchis qespichisqa kanapaq?
6 PÁGINA
Kay revistata leeqkunaq tapukusqan
18 PÁGINA
Qosakuna, Cristo hina munakuq kaychis
19 PÁGINA
Itai hunt’aq sonqo runa
26 PÁGINA
‘ Angelkunaqa Diospa kamachin ruwaq espiritukunan kanku ’
‘ Angelkunaqa Diospa kamachin ruwaq espiritukunan kanku, paykunaqa Diospa qespichisqankunaq allinninpaq yanapaqta kachamusqanmi kanku. ’
¿Imaraykun anchata kallpachawanchis Mateo 18: 10, Hebreos 1: 14 textokuna?
JESUSMI qatikuqninkunata mana pipas misk’achinanmanta rimaspa niran: “Paqtataq, kay huch’uychakunamanta mayqentapas pisipaq hap’iwaqchis; niykichismi hanaq pachapi angelninkunaqa hanaq pachapi kaq Yayaypa uyanta qhawashankupunin ”, nispa.
Apóstol Pablopas hunt’aq angelkunamantan qelqaran: ‘ Llapan angelkunaqa Diospa kamachin ruwaq espiritukunan kanku, paykunaqa Diospa qespichisqankunaq allinninpaq yanapaqta kachamusqanmi kanku ’, nispa.
Arí, Diosqa angelninkunawanmi yanapawanchis chayta yachayqa anchatan kallpachawanchis.
¿Imatawanmi Biblia yachachin angelkunamanta?
¿Imaynatan yanapawanchis?
¿Imatan paykunamanta yachasunman?
2, 3.
¿Imayna organizasqan angelkuna kashanku, imakunatan ruwanku?
Hanaq pachapiqa millonninpin Jehová Diospa “atiyniyoq ” angelninkuna kashan, paykunan Diospa ‘ munayninta ruwanku ’ (Sal. 103: 20; leeychis Apocalipsis 5: 11).
Angelkunaqa libren kanku imata decidinankupaqpas, sapankankun imayna kasqankupi hukniray kanku, Jehová Dios hinataq munakuq, chanin, khuyapayakuq kanku.
Paykunaqa allin organizasqan kashanku Diosta servispa ruwanankuta hunt’anankupaq.
Ñawpaqtaqa arcángel Miguelmi kashan, chaymi hanaq pachapi Jesuspa sutin (Dan.
10: 13; Jud. 9).
“Payqa karqanñan manaraq imapas kamasqa kashaqtin ”, chaymantapas paymi ‘ Simi ’ otaq Diospa rantinpi rimaq, paywanmi Jehová Diosqa tukuy imaymanata kamaran.
Arcangelpa kamachisqanta ruwaq angelkunan serafinkuna kashanku, paykunaqa Jehová Diospa ch’uya kayninmantan rimanku, Diospa llaqtantapas yanapanku kamachikuyninkunaman hina kawsaspa ch’uya kanankupaq.
Chaymantapas querubinkunan kashanku, chay angelkunaqa Diospa ancha hatun kamachikuq kasqantan respetachinku (Gén. 3: 24; Isa.
6: 1 - 3, 6, 7).
a) ¿Imatan angelkuna ruwaranku Jehová Dios Hallp’ata kamaqtin? b) ¿Imaynapin tarikunkuman karan Adán Eva Diosta kasukuqtinku?
Angelkunaqa anchatan kusikuranku kay Hallp’ata Jehová Dios runakunaq tiyananpaq preparashaqtin sapankankutaqmi ruwanankuta hunt’aspa yanapakuranku (Job 38: 4, 7).
Jehová Diosqa ‘ runatan angelkunamanta as pisi sullk’ata ’ kamaran, ichaqa payman rikch’akuqtan ruwaran chayraykun munakuq, yachayniyoq, khuyapayakuq kanchis.
Sichus Adanwan Evawan Diosta kasukunkuman karan chayqa, wiñaypaqmi mirayninkuwan paraisopi tiyankuman karan, huk nisqallataq familia hina angelkunawan kuska Jehová Diosta yupaychankuman karan.
5, 6.
¿Iman pasaran hanaq pachapi Diospa familianwan, imatan Dios ruwaran?
Angelkunaqa anchatachá phiñakuranku Diospa familian ukhupi Pay contra huk ángel hatariqtin.
Kay angelqa Diospa ancha hatun kamachikuq kasqantan iskayachiran, hinaspapas Diospa contranpin huk gobiernota sayarichiyta munaran.
Chhaynapin Satanasman tukupuran, chay simiqa “Churapakuq ” ninanmi.
Satanasqa llullakuspan ñawpaq warmi qhariq sonqonta suwaran, chhaynapin paykunapas Satanaswan kuska ancha munakuq Kamaqninku contra hatariranku (Gén.
3: 4, 5; Juan 8: 44).
Hinan Jehová Diosqa Satanasta juzgaran, kaytan niran: “Qantawan warmitawanmi cheqninachisqaykichis, mirayniykitawanpas paypa miraynintawanpas, mirayninmi umaykipi t’ustusunki, qantaq talonninpi kaninki ”, nispa (Gén. 3: 15).
Chay ñawpaqkaq profeciaq nisqanman hina, Satanasmi ‘ warmiwan ’ cheqninakunan karan.
Chay warmiqa hanaq pachapi Diospa lliw angelninkunan, paykunan Diospaq kanku munasqa esposa hina.
Chay profeciaq imayna aparikunan “pakasqa [ña] ” karan chaypas pisi pisimantan yachakunan karan, chaypi Diospa rimasqanqa allin suyakuyta hamuq tiempopaq qoran.
Diosqa ñawpaqmantañan yuyaykuran huknin angelninwan contranpi hatariqkunata tukuchinanpaq hinaspa “hanaq pachapi kaqkunatapas kay pachapi kaqkunatapas llapallanta ” huñunanpaq.
¿Imatan Noepa tiemponpi wakin angelkuna ruwaranku?
¿Imanaranmi Jehová Dios paykunata?
Noepa tiemponpin wakin angelkuna “hanaq pacha tiyanankuta ” saqemuspa aycha cuerpoman tukuranku, chhaynapi kay Hallp’aman hamuspa warmikunawan puñunankupaq.
Diosqa castigaranmi chay angelkunata espiritualpi laqhayaq tutaman wikch’uyuspa. Chhaynapin Satanaswan kuska ‘ mana allin espiritukunaman ’ tukupuranku, chaymantapas Dios serviqkunaq millay enemigonmi kapuranku.
¿Imaynatan angelkuna yanapawanchis?
8, 9.
¿Imaynatan Jehová Dios serviqninkunata angelninkunawan yanaparan?
Angelkunaqa askha Dios serviqkunatan yanaparanku, paykunamanta wakinmi karanku Abrahán, Jacob, Moisés, Josué, Isaías, Daniel, Pedro, Juan, Pablo, Jesús ima.
Chaymantapas Diospa juicionta aparispankun millay runakunata wañuchiranku, profeciakunatan willaranku hinallataq Diospa yachachikuyninkunatapas, paykunawanmi Diosqa Moisesman kamachikuyninkunata qoran (2 Rey.
19: 35; Dan. 10: 5, 11, 14; Hech. 7: 53; Apo. 1: 1).
Kunanqa hunt’asqatan Diospa Simin Qelqata hap’inchis, chayraykun angelkunaqa manaña Diospa yachachikuyninkunata willankuchu.
Chhaynaña kaqtinpas paykunaqa Diospa munaynintan ruwashanku serviqninkunata yanapaspa.
Bibliaq nisqan hina, angelkunaqa “Señor Diosta manchakuqkunatan muyuykunpas qespichinpas ” (Sal.
34: 7; 91: 11). Satanasmi runakuna pruebakunapi tarikuqtinku Diospaq hunt’aq kanankuta iskayachiran, chayraykun Diosqa hinallata qhawan imaymana pruebaman churawananchista.
Diosmi ichaqa yachan ima ratopichus manaña pruebawan muchunanchista, payqa yachanmi hayk’aqchus paypaq hunt’aq sonqo kasqanchista rikuchinchisña chayta (leeychis 1 Corintios 10: 13, Edición 1988).
Jehová Dios munaqtinqa angelkunaqa liston kashanku yanapawananchispaq.
Paykunaqa yanaparankun Sadracta, Mesacta, Abednegota, Danielta, Pedrota ima. Ichaqa manan Estebanta Santiagotapas hark’arankuchu enemigonkuq wañuchisqan kanankumanta (Dan.
3: 17, 18, 28; 6: 22; Hech. 7: 59, 60; 12: 1 - 3, 7, 11).
Chhaynallataqmi karan Alemania nacionpipas, sinchi llank’ana campokunapi kaqkunata yaqa llapankutaña Jehová Dios wañuymanta qespichiran chaypas, wakinqa wañuchisqan karanku.
¿Imaynatan Jehová Dios yanapawallasunmantaq?
Bibliaqa manan ninchu sapankanchispa angelninchis kananta.
Ichaqa ninmi “munayninman hina imatapas Diosmanta mañakuqtinchisqa pay uyariwananchista ”.
Jehová Diosqa kachamunmanmi huk angelninta yanapawananchispaq, ichaqa yaqapaschá hukniraymanta yanapawasunman.
Huk iñiqmasinchispa sonqontan kuyurichinman yanapawananchispaq consolawananchispaq ima.
Otaq yachayta, kallpata qowasunman “khiska t’ipasqa hina nanayta ” aguantananchispaq, yaqapaschá chay nanaywanqa sientekusunman ‘ Satanaspa kamachinpas saqmawashasunman ’ hina.
Jesuspa ejemplon
a) ¿Imaynatan angelkuna Jesusta yanaparanku?
b) ¿Imatan Jesús rikuchiran Diospaq hunt’aq kasqanwan?
¿Imakunatan angelkuna ruwaranku Jesús kay Hallp’aman hamuqtin?
Angelkunaqa willarankun Jesuspa nacesqanmanta, kawsarimpusqanmanta ima, yanaparankutaq kanpas.
Manaraq presota hap’ishaqtinkun huk ángel kallpacharan.
Ichaqa manan hark’arankuchu presota hap’ispa wañuchinankuta.
¿Imarayku? Diospa munayninta hunt’ananpaqmi sacrificakunan karan, chhaynapin rikuchiran mana huchayoq ch’uya runa sinchi sasachakuypiña tarikuspanpas Diospaq hunt’aq kananta.
Chayraykun Diosqa mana hayk’aq wañuqta kawsarichiran hinaspa “tukuy atiyta ” qoran lliw angelkunapas payta kasukunankupaq.
Chhaynapin sut’ita yachakuran Diospa warminpa miraynin Jesús kasqanta (Gén.
3: 15; Gál.
3: 16).
¿Imaynatan ñoqanchispas Jesús hina “allin yuyaywan ” kawsasunman?
Jesusqa manan hayk’aqpas Jehová Diosta probananpaq yanqapas qasi kawsayninta peligroman churaqchu, Diospa angelninkuna yanapananta suyaspa (leeychis Mateo 4: 5 - 7).
Ñoqanchispas Jesús hinan “allin yuyaywan ” kawsananchis. Qatiykachasqa kaspa anchataña Jehová Diospi confianchis yanapawananchispaq chaypas, manan yanqapas qasi peligropi churakunanchischu.
¿Imatan hunt’aq angelkunamanta yachanchis?
¿Imatan angelkunamanta yachanchis 2 Pedro 2: 9 - 11 textomanta?
¿Imaynatan ejemplonta qatikusunman?
Diospa churasqan umalliqkunata ‘ k’amiq ’ cristianokunata anyaspan apóstol Pedro angelkunaq ejemplonta qhawarichiran.
Angelkunaqa atiyniyoqña kanku chaypas k’umuykukuqmi kanku, paykunaqa Jehová Diosta respetasqankuraykun mana pitapas juzgankuchu nitaq huchachankuchu (leeychis 2 Pedro 2: 9 - 11).
Ñoqanchispas paykuna hinan kananchis, manan pitapas huchachashananchischu, aswanpas Diospa llaqtanpi kaq umalliqkunata respetaspa tukuy imatapas chanin Juez Jehová Diospa makinpi saqenanchis.
32: 29; Jue.
13: 17, 18).
Millonninpiña angelkuna kanku chaypas, Bibliaqa iskay angelkunaq sutillanmantan riman, Miguelmanta Gabrielmantawan.
Manan sutinkuta willanchu paykunata mana yupaychananchisrayku.
Apóstol Juan huk angelman yupaychananpaq k’umuykuqtinmi, chay ángel niran: “Ama qonqorikuwaychu!
Ñoqaqa kamachimasiykin kani ”, nispa.
Arí, Diosllatan yupaychananchis payllamantataqmi mañakunanchis (leeychis Mateo 4: 8 - 10).
¿Imaynatan angelkuna rikuchinku pacienciayoq kasqankuta?
Angelkunaqa pacienciayoqmi kallankutaq.
Paykunaqa anchatan munanku Diospa pakasqa yachaynin reqsiyta.
Bibliaq nisqan hina, “chaykunatan kikin angelkunapas yachaytapuni munanku ”.
¿Ima ninkun chaymanta?
Pacienciawanmi suyakunku Jehová Dios “iñiq t’aqawan ”“ tukuy imaymana yachayninta [...] reqsichinanpaq ” tiempo chayamunanta.
¿Imatan angelkuna yachankuman imayna comportakusqanchiswan?
Biblian willawanchis sasachakuykunapi tarikuqtinchis angelkuna ‘ qhawawashasqanchista ’.
Paykunaqa imayna comportakusqanchistan qhawamunku anchatataq kusikunku Diospa munayninman hina kawsaqtinchis.
Huk cristiano huchallikusqanmanta kutirikuqtinpas maytan q’ochukunku.
Bibliaq nisqan hina, “warmiqa umanta qatakunan angelkunaq allinpaq qhawasqan kananrayku ”.
Arí, angelkunaqa kusikunkun cristianakuna, lliw Dios serviqkunapas congregacionpi kaq umalliqkunata kasukuqtinku.
Kasukuqtinchisqa allin ejemplon paykunapaq kanchis.
Angelkunaqa yanapawanchismi predicacionpi
17, 18.
¿Imaynapin yachanchis angelkuna predicacionpi yanapawasqanchista?
Chaymantapas apóstol Juanmi rikuran “hanaq pachanta wak ángel phalashaqta.
Chay angelmi wiñay qespikuypaq allin willakuykunata kay pachapi tiyaqkunaman [...] willanan karqan ”.
Kaytan niran: “Diosta manchakuychis, payta yupaychaychis, juzganan p’unchaymi chayarqamunña.
Yupaychaychis Diosta, paymi hanaq pachatapas kay pachatapas lamar - qochatapas pukyukunatapas kamaqqa ”, nispa.
Saqraña tukuy kallpanwan hark’awanchis allin willakuykuna predicananchista chaypas, angelkunaq yanapayninwanqa atisunmi allin willakuykuna apariyta.
Kunanqa manañan angelkuna ñoqanchiswan rimankuñachu allin sonqoyoq runakunaman pusawananchispaq imaynan Felipeta huk ángel Etiopía runaman pusaran hinata.
Manaña rikunchischu chaypas angelkunaqa ñoqanchiswanmi predicacionpi llank’ashanku, paykunan yanapawanchis ‘ llapallan wiñay kawsaypaq [sonqoyoq] kaqkunata ’ tarimunanchispaq, chaytan yachanchis askha experienciakunata uyarispa.
* Chayraykun kallpachakunanchis sapa kutilla predicacionman lloqsinanchispaq, ‘ espiritupi cheqaq - kaypiwan ’ Diosta yupaychay munaq runakunata tarimunanchispaqpas.
19, 20.
¿Ima ruwaykunatan angelkuna aparinku ‘ kay tiempo p’uchukapunanpaqña kashaqtin ’?
‘ Kay tiempo p’uchukananpaqña ’ kashasqan tiempomanta rimaspan Jesús niran: “Angelkunan hamuspanku chanin runakuna ukhumanta mana chanin runakunata t’aqanqaku ”, nispa.
Angelkunaqa llank’allankutaqmi hanaq pachapaq akllasqakunata huñuypi chhaynapi sellasqa kanankupaq (leeychis Mateo 24: 31; Apo.
7: 1 - 3).
Chaymantapas angelkunaqa Jesuswanmi kashanqaku “ovejakunata cabrakunamanta ” t’aqaqtin.
“Señor Jesús hanaq pachamanta atiyniyoq angelninkunawan ” hamuqtinmi ‘ Diosta mana reqsiqkunata, Señorninchis Jesucristoq allin willakuyninkunatapas mana kasukuqkunatawan ’ wiñaypaq tukuchipunqa.
Apóstol Juanpas chhaynatan huk rikhuriypi rikuran.
¿Imatan ruwanqa Satanasta supayninkunatapas ‘ chinkay - chinkay ukhuq llaventa hatun cadenatawan apaq ’ ángel?
Apóstol Juanmi rikullarantaq “huk angelta hanaq pachamanta uraykamushaqta [...] chinkay - chinkay ukhuq llaventa hatun cadenatawan apaykusqata ”.
Chay angelqa arcángel Miguelmi, paymi Saqrata supayninkunatawan chinkay chinkay ukhuman wikch’uyunqa.
Waranqa wata Kamachikuy tukuqtintaq pisi tiempollapaq kacharisqa kanqa, mana huchayoq ch’uya runakunata huk kutillatawanña pruebaman churananpaq.
Chay qhepamantaq Satanás lliw Diosta mana kasukuqkunapas wiñaypaq chinkachisqa kanqaku.
Chayraqmi tukupunqa Diosta mana kasukuy.
b) ¿Imaynan sientekunchis angelkuna yanapawasqanchismanta?
Satanaspa kamachisqan pachaqa pisi tiempollamantan tukupunqa ñoqanchistaq kacharichisqa kasun.
Chay sucedeqtinmi angelkunaqa ancha importante ruwaykunata ruwanqaku, chhaynapin Dioslla kamachinanpaq derechoyoq kasqanta sut’ita rikukunqa, runakunapaq Diospa munasqanpas kay Hallp’api hunt’akunqa.
Cheqaqtapunin ‘ angelkunaqa Diospa kamachin ruwaq espiritukuna kanku, paykunaqa Diospa qespichisqankunaq allinninpaq yanapaqta kachamusqan kanku ’.
Anchatan Jehová Diosta agradecekunchis angelninkunawan munayninta ruwananchispaq yanapawasqanchismanta, chhaynapi wiñay kawsayman aypananchispaq.
Qhaway, Los testigos de Jehová, proclamadores del Reino de Dios, nisqa librota 549 - 551 paginakunapi.
¿Imaynatan kutichiwaq?
• ¿Imayna organizasqan angelkuna kashanku?
• ¿Imatan wakin angelkuna Noepa tiemponpi ruwaranku?
• ¿Imaynatan Dios angelkunawan yanapawanchis?
• ¿Imakunatan angelkuna kay tukukuy tiempopi ruwashanku?
[21 paginapi dibujo]
Angelkunaqa kusisqan Diospa munayninta ruwanku
[23 paginapi dibujo]
Jehová Dios munaqtinqa angelkunaqa liston kashanku Danielta hina yanapawananchispaq
[24 paginapi fotokuna]
Ama manchakusunchu, angelkunan predicacionpi yanapawashanchis
[Fotota horqorqan]
Globo terráqueo: NASA photo
¿Imarayku Cristota qatikunanchis?
‘ Pipas qhepayta hamuyta munaqqa pay kikinta negakuchun [...] qhepaytataq hamuchun. ’
1, 2.
¿Imarayku yuyaymanananchis Cristota qatikusqanchispi?
¡ANCHATACHÁ Jehová Diosqa kusikun askha wayna sipaskuna kuraq runakunapas iñiyninkupi wiñarisqankuta rikuspa!
Qanpas iñiyniykipi wiñarishanki chayqa kallpachakushallay Bibliata estudianaykipaq, huñunakuykunaman rinaykipaq, chhaynapin astawan yachanki cheqaq yachachikuykunata.
Chay qhepamantaq Jesuspa kay nisqanpi yuyaykunayki kanqa: “Pipas qhepayta hamuyta munaqqa pay kikinta negakuchun, cruzpi [otaq k’aspipi] ñak’arishaq hinataq sapa p’unchay ñak’arispa qhepayta hamuchun ”.
Chay textopi nisqan hina, qan kikiykitan negakunayki, chaymantataq Cristota qatikunayki.
¿Imaraykun chayta ruwanayki?
Chay tapuytan kay estudiopi kutichikunqa. ¿Jesuspa yupinta unayña qatikuqkunari?
Ñoqanchispas ‘ astawansi wiñashanallanchis ’.
Iskay kinsa watallaraq otaq unayña Diosta servishanchis chaypas Cristota imarayku qatikusqanchispin yuyaymanananchis, chaymi yanapawasun Pabloq nisqan hina iñiyninchispi ‘ astawan wiñashananchispaq ’.
Pisqamanta yachasun.
Jehová Dioswan hukllachakusun
¿Imakunan yanapawasun Diosta reqsinapaq?
Atenas llaqtata rispan apóstol Pablo “Areópago huñukuy chawpipi sayaykuspa ” niran:“ [Diosmi] paykunapaq tiempokunatapas, tiyanankuq qorpankunatapas churapurqan. Chaytan Diosqa ruwarqan runakuna payta maskhanankupaq, ichapas imaynallamantapas reparaspa payta tarinkuman.
Arí, Diosta maskhaqkunaqa tarinkumanmi.
¿Imatan ruwana? Ñawpaqtaqa, Diospa kamasqantan qhawarina, chaypin yachanchis imayna Dios kasqanta atiyniyoq kasqantapas.
Arí, agradecido sonqowan Diospa kamasqankunapi yuyaymanaspan Kamaqninchista reqsisun.
Bibliapas yanapawasunmi, chaypin Jehová Dios paymanta imaymanata willawanchis.
Ruwasqankunapi yuyaymanaspa, runakunata imayna qhawarisqanta yachaspan paytaqa astawan reqsisun (Sal.
77: 12).
¿Imaynapin Jesusta qatikusqanchis yanapawasunman Jehová Dioswan hukllachakunanchispaq?
Chaymantapas Jehová Dioswan hukllachakunapaqqa Cristotan qatikunanchis.
Jesusqa ‘ manaraq kay pacha kashaqtinmi ’ Taytanpa ñawpaqenpi hatunchasqaña karan.
Paymi ‘ Diospa kamasqanpi Qollana ’.
‘ Manaraq imapas kamasqa kashaqtinmi ’ unay tiempo hanaq pachapi Taytanwan kashaspa imaymanata ruwaran.
Jesusqa manan Jehová Diosmanta karunchakuranchu aswanmi kusisqa paypa ñawpaqenpi llank’aran, chaymi hukllachasqa kawsaranku.
Jesusqa manan qhawallaranchu Taytanpa imayna kasqanta, sientesqanta, sumaq kayninkunatapas, aswanmi chaykunamanta yachaqakuran.
Chayraykun kay kasukuq churiqa Taytanman rikch’akuran chaymi Bibliapas nin: “Mana rikuna Diospa rikch’ayninmi ”, nispa.
Arí, Cristota qatikuspallan Jehová Dioswan hukllachakusun.
Jehová Diosman astawan rikch’akusun
¿Imatan ruwananchis Jehová Diosman rikch’akunapaq?
¿Imarayku chayta ruwananchis?
Runakunaqa Diospa rikch’ayninman hinan ruwasqa kashanchis chayraykun pay hina sumaq kayniyoq kanchis (Gén.
1: 26). Apóstol Pablon cristianokunata kallpacharan: “Diospa munasqa wawankunan kankichis, chayrayku payman rikch’akuq kaychis ”, nispa.
Diosman rikch’akunapaqqa Cristotan qatikunanchis.
Payllan Jehová Dios hina karan sientesqanpi, imayna kasqanpi, yuyaykusqanpipas.
Payllan Taytanmanta sut’illanta yachachiran.
Jesusqa manan Taytanpa sutillantachu yachachiran, yachachiranmi imayna kasqantapas (leeychis Mateo 11: 27).
Chaytan rikuchiran rimasqanwan yachachisqanwan ruwasqanwanpas.
¿Imatan Jehová Diosmanta yachanchis Jesuspa yachachisqanpi?
Chunka Kamachikuy Simimanta hukninkaqmi nin: “Aman wasanchankichu ”, nispa.
Chaymanta rimaspan sut’incharan manaraq huchallikushaspa runaq sonqonpi ima sucedesqanta chayta Jehová Dios imayna qhawarisqantapas. Niranmi: “Pipas huk warmita munapakuspa qhawaqqa ñan sonqonpi chay warmiwan wasanchay huchata ruwanña ”, nispa (Éxo. 20: 14; Mat. 5: 27, 28).
Hinaspapas fariseokunan Kamachikuy Simita waqllichispa yachachiranku: runamasiykita munakunki awqaykitataq cheqnikunki, nispa.
Chaytan Jesús sut’incharan Taytanpa yuyaykusqanta willaspa, niranmi: “Munakuychis awqaykichiskunata, [...] mañapuychis k’amiqniykichiskunapaqpas qatiykachaqniykichiskunapaqpas ”, nispa.
Jehová Diospa yuyaykusqanta, sientesqanta, ñoqanchismanta ima munasqantapas astawan entiendespan payman rikch’akusun.
7, 8.
¿Imatan Jehová Diosmanta yachanchis Jesuspa ruwasqanmanta rimasqanmantapas yachaspa?
Chaymantapas, Jesusqa ruwasqanpi rimasqanpin rikuchiran Taytanpa imayna kasqanta.
Evangelio qelqakuna willasqan hina, Jesusqa anchatas khuyapayasqa wakchakunata ñak’ariqkunatapas, phiñakusqas apostolninkunata wawakuna payman asuykushaqtin hark’asqankumantapas.
¿Manachu chay willakuykunata ñawinchasqanchis Jehová Diospa sientesqanta yachachiwanchis?
Jesuspa ruwasqanpin reparanchis Diospa tawa hatun sumaq kayninkunata.
Milagrokunata ruwasqanpin rikuchiran hatun atiy chaskisqanta, chay atiywanqa runakunaq allinnillantan ruwaran manataqmi hayk’aqpas munasqantaqa ruwaranchu.
Qolqe sonqo runakunata yupaychana wasipi qhatusqankumanta qarqosqanpin rikuchiran chaninkaq ruwaq kasqanta.
Runakunaq sonqonman chayaqta yachachisqanpin rikuchiran Salomonmantapas aswan yachayniyoq kasqanta.
Runakunarayku wañusqanpin rikuchillarantaq ancha munakuyniyoq kasqanta. “Chaymanta aswan munakuqqa manan kanchu. ”
Jesusqa tukuy ruwasqanpi tukuy rimasqanpin Taytanman rikch’akuran.
Chaymi niran: “Ñoqata rikuwaqqa Yayatan rikun ”, nispa (leeychis Juan 14: 9 - 11).
Arí, Cristota qatikuspan Jehová Diosman rikch’akusun.
Jesusqa Jehová Diospa Akllakusqanmi
¿Hayk’aqmi Jesús Jehová Diospa Akllasqan kapuran?
29 watapin Jesús 30 watanpi kashaspa bautizaq Juanman riran, chaypi sucedesqanta yuyarisun.
Biblia willan: “Jesusqa bautizachikuspaña unumanta lloqsimushaqtintaq hanaq pacha kicharikamurqan, hinan Jesusqa rikurqan pay pataman Diospa Espiritun paloma hina uraykamushaqta ”.
Chaymantapachan Jesús, Cristo otaq Mesías kapuran.
Kikin Jehová Diosmi nimuran Hawisqa otaq Akllasqa kapusqanta: “Kaymi munakusqay Churiy, paymi anchata kusichiwan ”, nispa.
¡Chayta yachasqanchismi anchata kallpachawanchis Jesusta qatikunapaq!
10, 11. a) ¿Imaninmi Biblia Jesucristo, Cristo Jesús, Cristo nisqa titulokunamanta?
b) ¿Imaraykun Jesusta qatikushanallanchispuni?
Mayninpin Biblia Jesusta sutichan “Jesucristo ”,“ Cristo Jesús ”, “Cristo ”, nispa.
“Jesucristo ” nisqa título rikhuriqtinqa chay título apaqmantan rimashan, paytan Dios kachamuran Akllakusqan kananpaq.
Jesuspunin chay sutitaqa rimariran, Taytantan kayta niran: ‘ Chay wiñay kawsayqa kaymi: Qan sapallayki cheqaq Dios kasqaykita, kachamusqayki Jesucristotawan reqsiyninku ’, nispa.
“Cristo Jesús ” nisqa título rikhuriqtinqa akllasqa hina imakunachus ruwananmantan rimashan.
“Cristo ” nisqa título rikhuriqtintaq Mesías kasqanmanta rimashan.
Jesucristo, Cristo Jesús, Cristo nisqa titulokunan kayta yachachiwanchis: runaman tukuspaña kay Hallp’aman hamuran Diospa munayninta yachachinanpaq chaypas Jesusqa manan runakuna hinallachu karan nitaq profetallachu karan. Payqa Diospa Akllakusqanmi karan.
Chaymi paytaqa qatikushanallanchispuni.
Jesusmi qespichiwaqninchis ñanqa
¿Imaniranmi Jesús apóstol Tomasta?
Manaraq wañupushaspa, apostolninkunawan Jesuspa rimasqanpin rikullanchistaq imarayku qatikunanchista.
Hanaq pachaman ripuspa paykunapaq wasita wakichinanmanta willashaqtinmi Tomás tapukuran, hinaspan Jesús kayta kutichiran: “Ñoqan kani ñanpas, cheqaq - kaypas, kawsaypas.
Pipas ñoqallantapunin Yayamanqa chayanqa ”, nispa.
Chunka hukniyoq qatikuqninkunallawan chayta rimaran chaypas kay Hallp’api wiñay kawsayta suyakuq runakunapaqwanmi chayqa.
¿Imarayku chayta ninchis?
¿Imaraykun Jesusta nikun ‘ ñan ’ nispa?
¿Imaraykun Jesusta nikun ‘ ñan ’ nispa?
Payllanta Jehová Diosman asuykunanchis kasqanrayku.
Chaymi Diosmanta mañakuspaqa paypa sutillanpi mañakunanchis, chayllan Diosninchisqa munayninman hina mañakusqanchista qowasun.
Chaymantapas huchan runakunata Diosmanta t’aqawaranchis (Isa.
59: 2). Chaymi Jesusqa ‘ askha runa kacharichisqa kananrayku wañuran ’.
Bibliaq nisqan hina, wañuyninpi yawar hich’arisqanmi “tukuy huchamanta ch’uyanchawanchis ”.
Chhaynapin Churiqa ñanta kichariq hina Taytanwan allipunachiwaranchis, chaymi payta nikullantaq ‘ ñan ’ nispa.
Jesuspi iñispa payta kasukuspallan Dioswan allinpi kasun.
¿Imaraykun Jesusta nikun ‘ cheqaq - kay ’, nispa?
¿Imaraykun Jesusta nikun ‘ cheqaq - kay ’, nispa?
Cheqaqllata rimasqanrayku chayman hina kawsasqanrayku, hinaspapas paypin hunt’akuran Mesiasmanta qelqakusqan askha profeciakuna.
Chaymantan Pablo kayta qelqaran: “Diospa llapa prometesqankunaqa Jesucristopin hunt’akun ”, nispa.
Hinaspapas Kamachikuy Simipi ‘ hamuq allinkaqkunaq llanthunmi ’ Jesuspa chayamusqanwan sut’inchakuran.
Llapa profeciakunan paymanta rimaran, chaykunataqmi sut’inchan Diospa munaynin hunt’akunanpaq imakunachus ruwananta.
Chay profeciakunaq hunt’akusqanta rikunapaqqa Cristotan qatikunanchis.
¿Imaraykun Jesusta nikun ‘ kawsay ’, nispa?
¿Imaraykun Jesusta nikun ‘ kawsay ’, nispa?
Yawarninwan runakunata rantisqanrayku.
Jehová Diosmi “Señorninchis Jesucristopi ” wiñay kawsayta qowanchis.
Waranqa Wata Kamachikamuqtinpas Uma Sacerdote kayninpin llapa kamachisqan runakunata huchamanta wañuymantawan kacharichinqa.
¿Imarayku Jesusta qatikunanchis?
Tomaspa tapuyninman Jesuspa kutichisqanqa ancha allinpunin ñoqanchispaq.
Jesusmi ñanpas, cheqaq - kaypas, kawsaypas.
Paytan Jehová Dios akllakuran kay pachaman hamuspa runakunata qespichinanpaq.
Payllantan Yayaman chayasunman.
Biblia khaynata sut’inchan: “Manan hukpiqa qespikuy kanchu, manataqmi kay pachapiqa huk sutipas kanchu runakuna qespichisqa kananchispaq ”, nispa.
Chaymi, imataña ñawpaqpi yachachiwaranchis chaypas, kunanqa Jesuspi iñispa yupinta qatikunanchis chayllan kawsaytaqa tarisun.
Cristota uyarinanchispaqmi kamachisqa kanchis
¿Imarayku Diospa Churinta uyarinanchis?
Pedrowan Juanwan Santiagopiwanmi sumaq rikhuriyta rikusqankupi kayta uyariranku: “Kaymi munakusqay Churiy, payta uyariychis ”, nispa.
Chay kamachikuytaqa kasukunanchismi uyarinanchistaqmi Mesiaspa nisqanta (leeychis Hechos 3: 22, 23).
¿Iman Jesusta uyariy?
Jesusta uyariyqa ruwasqanpi rimasqanpi ‘ allintapuni yuyaykuymi ’.
Chaymi “makillapuni ” ñawinchananchis paymanta rimaq qelqakunata — Bibliata“ allin yuyayniyoq hunt’aq kamachi ” ruwamusqanku qelqakunatapas —, huñunakuykunapi paymanta yachachikamuqtinpas allinta uyarinanchis.
Ovejankunan kanchis, chaymi kunkanta uyarispa qatikunanchis.
¿Iman yanapawasun Jesusta qatikushanallapaq?
¿Qatikushallasunchu Cristota sasachakuykunapi tarikuspapas?
Arí, ‘ cheqaq yachachikuykunata hap’ikuspaqa ’ qatikushallasunmi, otaq ‘ Jesucristowan hukllachasqa kaspa iñiywan munakuywan kawsasun ’.
¿Imata yacharanki?
• ¿Imaraykun Cristota qatikusqanchis Jehová Dioswan hukllachawasunman?
• ¿Imarayku Cristota qatikuspa Jehová Diosman rikch’akusun?
• ¿Imaynapin Jesús “ñanpas, cheqaq - kaypas, kawsaypas ”?
• ¿Imaraykun Jehová Diospa Akllasqan Churita uyarinanchis?
[29 paginapi dibujo]
Jesuspa yachachiyninqa Jehová Diospa yuyaykusqanwanmi tupan
[30 paginapi dibujo]
Qatikushallasunpuni Jehová Diospa Akllasqan Churita
[32 paginapi dibujo]
Jehová Diosmi niran: “Kaymi munakusqay Churiy, payta uyariychis ”, nispa
“Upallakuna tiempo ”
“RIMAYQA qolqe hinan, upallaytaq qori hina ”, nispan ñawpaq tiempopi Asia ladomanta runakuna niqku.
Hukkunataq ninku: “Rimayqa huk dólar hinan valen upallaytaq iskay dólar hina ”, nispa.
Yachayniyoq rey Salomonmi qelqaran: “Kay pachapiqa imaymanapaqmi tiempo kan, tukuypas maychus kananpin suceden [...] kanmi upallakuna tiempo, rimana tiempopas ”, nispa (Ecl.
3: 1, 7).
Ichaqa ¿hayk’aqmi upallana tiempo kanman?
“Upallay ”,“ ch’inlla ” simikunaqa askha kutitan Bibliapi rikhurin.
Bibliapi chay simikunata imayna utilizakusqanmi rikuchin ch’inlla kay allinpuni kasqanta.
Qhawarisunchis imaynapi. Hukkaqpi, respetoyoq kasqanchistan rikuchin.
Iskaykaqpi, allin yuyaykuq, reparaq kasqanchista.
Kinsakaqpi, yanapawanchismi yuyaymanananchispaq.
Upallakuspaqa respetoyoq kasqanchistan rikuchinchis.
Profeta Habacuc kayta niran: “Señor Diosmi [...] ch’uya wasinpi kashan, paypa qayllanpiqa kay pachantin runakuna upallachun ”, nispa (Hab. 2: 20).
Biblian lliw Dios serviqkunata nin: “Señor Diospa qespichiyninta ch’inlla suyakuymi aswan allinqa ”, nispa (Lam. 3: 26).
Salmo qelqaqpas niranmi: “Señor Diospa qayllanpi ch’inlla tiyakuy, paytaqa suyakullay.
Ama llakikuychu kawsayninkupi t’ikariqtinku ”, nispa (Sal.
37: 7).
¿Hatunchasunmanchu Jehová Diosta mana imatapas rimaspa?
Diospa kamasqankunata qhawarispa, ¿manachu ch’inlla admirakunchis?
Paypa kamasqankuna ancha sumaqllaña kasqanpi yuyaymanaspapas, ¿manachu Jehová Diosta sonqonchis ukhullapi hatunchanchis?
Davidmi qelqaran: “Diosniyku, qanllan Sionpi [ch’inlla] yupaychanaqa kanki, qanman prometekusqaykutaqa hunt’asaqkupunin ”, nispa (Sal.
65: 1).
Ichaqa manan Jehová Diosllatachu respetananchis yachachikuyninkunatapas respetananchismi.
Profeta Moisés despedikunanpaq rimaspan sacerdotekunapiwan Israel runakunata niranku: “Ch’inyaykuychis, Israel runakuna, uyariwaychis. Kunanmi [...] Diosniykichis Señor Diosta kasunkichis ”, nispa.
Moisesmi kamachiran: “Llapan qharikunata, warmikunata, wawakunata, [...] huñunkichis, kamachikuy simi leesqata uyarinankupaq.
Ahinapin [...] yachanqaku ”, nispa (Deu.
27: 9, 10; 31: 11, 12).
Kay tiempopipas cristianokunaqa respetowanmi huñunakuykunapi asambleakunapipas Bibliamanta yachachikuykunata uyarinanku.
Chay huñunakuykunapi yanqa rimaspaqa mana respetoyoq kasqanchistan rikuchisunman.
Arí, huñunakuy horaqa upallana, uyarina tiempon.
Piwanña rimaspapas tukuy yuyaywan uyarispaqa respetoyoq kasqanchistan rikuchillanchistaq.
Jobmi huchachaqninkunata niran: “Imallatapas yachaykachiwaychis, ch’inllan uyariykusqaykichis ”, nispa.
Jobqa ch’inllan rimasqankuta uyarinan karan.
Payman rimananpaq tupaqtintaq niran: “¡Kunanqa upallaychis! Ñoqapas rimaytan munani ”, nispa (Job 6: 24; 13: 13).
Allin yuyaykuq, reparaq kasqanchistan rikuchin
Biblian nin: “Upallakuqmi [...] allin yuyayniyoq ”;“ allin reparaq runan [...] upallakun ”, nispa (Pro.
10: 19; 11: 12).
Qhawarisunchis imaynata Jesús ch’inlla kasqanwan rikuchiran allin yuyayniyoq, reparaq kasqanta.
Enemigonkuna contranpi millayta rimaqtinkun payqa yacharan chay ratopi rimasqan yanqa kananta, chayraykun “ch’inlla kakurqan ”.
Qhepaman Pilatoq ñawpanpi huchachaqtinkupas “mana imatapas kutichikurqanchu ”.
Aswanmi payqa allin yuyayniyoq kaspa ñawpaqpi imaymana ruwasqanta yuyarinankuta munaran, chhaynapi pichus kasqanta yachanankupaq.
Cristianokunapas upallakunchismi pipas k’amiwaqtinchisqa.
Proverbios 14: 29 texton nin: “Mana usqhay phiñakuqqa allin yuyayniyoqmi, saltaq sonqon ichaqa mana yuyayniyoq ”, nispa.
Pipas phiñachiwaqtinchis usqhaylla kutichispaqa comuntan imatapas rimarparisunman, chaymantataq nishasunman ¡ay, amapas chaytaqa niymanchu karan! nispa.
Diosta mana kasukuq runakunawan kashaspaqa cuidakunanchismi imatapas mana comunta rimananchispaq.
Chayrayku predicacionpi burlakuqkunawan tupaqtinchisqa ch’inlla kaymi aswan allinqa.
Sichus llank’aqmasinchiskuna otaq estudiaqmasinchiskuna qhelli simikunata rimaspa millay chistekunata ruwanku chayqa, allinmi ch’inlla kay, chhaynapin rikuchinchis rimasqankuta mana allinpaq qhawarisqanchista.
Salmistan qelqaran: “Senq’apawanmi simiyta senq’apakusaq millay runakunaq qayllanpi kashaspa ”, nispa (Sal.
39: 1).
“Allin reparaq runa [qa] ” paypi confiaspa imatapas willasqankutaqa manan hukkunaman willakachakunkuchu (Pro. 11: 12).
Chayrayku huk allin cristianoqa mana pimanpas willananchu mana piqpa yachanan asuntokunamanta.
Aswantaqa congregacionpi umalliqkunan chaymanta cuidakunanku, chhaynapi iñiqmasinchiskuna paykunapi confianankupaq.
Ch’inlla kayqa ancha allinpunin.
Sydney Smith runan reqsisqan runamanta niran: “Payqa rimashaqtiykun mayninpi ch’inlla uyarin, chayrayku paywan rimayqa ancha sumaqpuni ”, nispa.
Amigontin rimaspankuqa iskayninkun rimananku manan hukllachu.
Chayrayku, hukkunawan allinta parlanapaqqa allin uyariq kananchis.
Rey Salomonmi niran: “Askha rimasqapiqa kallanpunin pantayqa, upallakuqmi ichaqa allin yuyayniyoq ”, nispa (Pro.
10: 19). Arí, pisillata rimaspaqa manan nishutachu rimasqanchispi pantasun.
Chaymi Biblia nin: “Mana yuyayniyoq upallakuqtinqa, yachayniyoqpaq hap’isqan kanqa, upallakuqqa yuyayniyoqpaq hap’isqan kanqa ”, nispa (Pro.
17: 28). Chayrayku Jehová Diosmanta mañakusun ‘ siminchista waqaychananpaq ’ (Sal.
141: 3).
Ch’inpi kayqa yuyaymananapaqmi yanapawanchis
Chanin ñanpi puriq runamantan Biblia nin: “Señor Diospa kamachikuy siminwanmi kusikun, chaytan tutapas p’unchaypas yuyaymanan ”, nispa (Sal.
1: 2). ¿Ima ratokunan allin kanman yuyaymananapaq?
Qhawarisunchis ejemplokunata.
Huk kutinmi Abrahampa churin Isaac “tardeyaykuyta campota lloqsisqa [‘ yuyaymanananpaq ’, NM] ” (Gén. 24: 63).
Isaacqa allin horatan akllasqa sapallan campopi yuyaymanananpaq.
Rey Davidtaq tutapi yuyaymanaq (Sal. 63: 6).
Jesuspas mana huchayoq ch’uya runaña karan chaypas orqoranmi tiempota sapallan yuyaymanananpaq, chayraykun payqa orqokunata ch’inneq cheqaskunata ima riq.
Ch’inpi yuyaymanayqa allinninchispaqmi.
Chhaynapin qhawarikunchis imakunapi allinyananchista, chaytaq yanapawanchis aswan allin runa kananchispaq.
Chaymantapas thakpin sientekunchis.
Yuyaymanayqa yanapawasunmi allin kaqta ruwananchispaq, huch’uyaykuq kananchispaq ima, chaymantapas astawanmi valorasun kawsayninchispi aswan importante ruwaykunata.
Ichaqa allinña ch’inlla kay chaypas kallantaqmi “rimana tiempopas ” (Ecl.
3: 7). Kay tiempopi Jehová Dios serviqkunaqa Reinomanta allin willakuykunatan “pachantinpi ” predicashanku.
Yapakusqankuman hinan predicasqankuqa aswan kallpawanraq uyarikun (Miq. 2: 12).
Chhaynaqa, predicashallay tukuy sonqo Reinomanta willakuykunata Diospa ancha sumaq ruwasqankunamantapas.
Chayta ruwashaspaykiqa ama qonqaychu, mayninpi ‘ upallay qori hina ’ kasqanta.
[3 paginapi foto]
Huñunakuykunapiqa tukuy yuyaywanmi uyarinanchis yachananchispaq
[4 paginapi foto]]
Pipas predicacionpi k’amiwanchis chayqa upallakuymi aswan allinqa
[5 paginapi foto]]
Ch’inpi kayqa yuyaymanananchispaqmi yanapawanchis
¿Maypin kananchis qespichisqa kanapaq?
JEHOVÁ DIOS hatun taripay p’unchayninpi [Armagedonpi] millay runakunata tukuchispa, ¿chanin runakunatapas wañuchinqachu?
Proverbios 2: 21, 22 texto niwanchis: “Chanin kawsaqkunaqa kay suyupin [Hallp’api] tiyanqaku, mana huchallikuqkunapas kaypin kashanqaku, millay runakunan ichaqa kay suyumanta wikch’usqa kanqaku, wasanchaqkunapas chaymanta t’irasqan kanqaku ”, nispa.
Chhayna kaqtinqa ¿imaynapin qespisqa kanqaku chanin runakuna?
¿Mayllapipas pakaykunkumanchu?
¿Maypin kananku millay runakunaq tukukunan p’unchaypi?
Chay tapuykunata kutichinapaq qhawarisun tawa willakuykunamanta.
Huk cheqaspin pakaykusqa karanku
2 Pedro 2: 5 - 7 texton willan Noé Lot ñawpa runakunata Diospa imayna qespichisqanmanta, ninmi: “Manallataqmi Diosqa ñawpa runakunatapas pampacharqanchu, aswanmi unuwan millp’uchirqan llapa waqllisqa millay runakunata, ichaqa chanin kawsaymanta willaq Noellatan qespichirqan, wakin qanchis runakunatawan kuskata. Hinallataq Sodoma Gomorra llaqtakunatapas thunisqa kanankupaq huchachaspa usphaman tukunankukama ruphachirqan, ahinapi chay qhepata kawsaq millay runakuna wananankupaq.
¿Imaynapin millp’uq para unumanta Noé qespichisqa karan?
Diosmi Noeta niran: “Llapan kawsaqtan p’uchukachipusaq, paykuna hawa kay pacha mana chanin - kaywan hunt’a kashasqanrayku, kunanqa kay pachatawan kuskata paykunata p’uchukachipusaq.
Ciprés sach’a kurkumanta arcata ruway ”, nispa (Gén. 6: 13, 14).
Chaymi Noeqa Diospa kamachisqanman hinan arcata ruwaran.
Manaraq qanchis p’unchayta Millp’uq Para chayamushaqtinmi Jehová Diosqa Noeta kamachisqa familiantin uywakunantin arcaman haykunanpaq.
Qanchis p’unchaytaq arcaq punkun wisq’akuran, hinan kay pachapi “sinchita pararqan tawa chunka p’unchayta tawa chunka tutatawan ” (Gén.
7: 1 - 4, 11, 12, 16). Noeqa familiantinmi “unumanta qespichisqa karqanku ”.
Paykunaqa arca ukhullapin kananku karan qespichisqa kanankupaq.
Kay Hallp’apiqa manan maypipas tarinkumanchu karan pakaykusqa kanankupaq (Gén.
7: 19, 20).
Lot - mi ichaqa hukniray kamachikuyta chaskiran, iskay angelkunan niranku qespisqa kananpaq tiyasqan llaqtamanta lloqsinanpaq.
Ñawpaqtan kamachiranku Sodoma llaqtapi tiyaq llapa familianta maskhamunanpaq, chaymantataq kayta kamachiranku: “Kaymanta horqollayña.
Kay llaqtataqa thunisaqkun ”, nispa.
Lot - pas familianpas ‘ orqo - orqomanmi ayqenanku ’ karan qespisqa kanankupaq (Gén.
19: 12, 13, 17).
Noemanta Lotmanta yachasqanchisqa kaytan sut’inchawanchis: “Señorqa yachanmi payta manchakuqkunata sasachakuymanta qespichiyta, mana chanin runakunatataq taripay p’unchaypi ñak’arichisqa kanankupaq waqaychayta ”.
Qespisqa kananpaqqa arcamanmi Noeqa haykunan karan Lot - taq Sodoma llaqtamanta lloqsinan karan.
Ichaqa ¿huk cheqaspipunichu kana qespichisqa kanapaq?
¿Qespichinmanchu Jehová Dios chanin runakunata maypiña tarikuqtinkupas?
Chay tapuyta kutichinapaq yachasun iskay willakuykunamantawan.
¿Huk cheqaspi pakakuspallachu qespisunman?
Manaraq chunka kaq ñak’ariyta apamushaspan Jehová Diosqa israelitakunata kamachisqa wasi punkunkuq k’aspinkunata Pascua fiestapi ñak’asqanku corderoq yawarninwan ch’aqchunankupaq.
Chhaynapin Jehová Diosqa Egipto runakunata wañuchinanpaqña kashaqtin, kamachinkunaq punkunpi yawarta rikuspa chay wasipi mana pitapas wañuchinanchu karan.
Chay tutapachan “Señor Diosqa Egipto suyupi llapa phiwita wañurachirqan, kamachikuy tiyananpi tiyaq rey Faraonpa phiwinmanta carcelpi tiyaqpa phiwinkama, hinallataq uywakunaq ñawpaq wachasqantapas ”.
Chaypi qhawarisqanchis hina israelitakunaqa manan maymanpas rinankuchu karan phiwi churinku qespisqa kananpaq (Éxo.
12: 22, 23, 29).
Kunanqa yachasun Jericó llaqtapi tiyaq Rahab sutiyoq rabona warmimanta.
Israelitakunan Prometesqa Hallp’ata hap’ikapunankupaqña kasharanku, chaymi Rahabqa reparasqa llaqtanpas thunichisqa kananta.
Paymi qhamiyaq israelitakunaman willaran paykuna hawa llaqtamasinkuna sinchi manchasqa kasqankumanta.
Wasinpin paykunata pakaykuran hinaspan valekuran paytapas familiantapas ama wañuchinankupaq.
Rahabpa wasinqa karan kikin llaqta perqa patapin, chaymi paykunaqa niranku wasinman llapa familianta huñunanpaq.
Chay wasimanta lloqsispaqa wañunkumanmi karan wakin runakunawan kuska (Jos.
2: 8 - 13, 15, 18, 19). Chay qhepamanmi Jehová Diosqa Josueta niran, Jericó llaqtaq perqankuna thunikamunqa, nispa (Jos. 6: 5).
Rahabqa kikin llaqtaq perqan patapitaq tiyaran chayqa manapas qespisqa kananpaqmi qhawarikuran.
¿Imaynapin qespichisqa kanman karan?
Jericó llaqta thunisqa kananpaqqa llapa sacerdotekunan pututunkuta tocaranku wakin israelitakunataq qapariranku.
Josué 6: 20 texton willan: “Pututunkutan tocarqanku, Israel runakunataq chayta uyarispa hina qaparirqanku, chaymi llaqta muyuriq perqaqa thunikamurqan ”, nispa.
Perqaq thunikusqantaqa manan pipas atiranñachu tatichiyta.
Jehová Diosmi ichaqa tatichiran manaraq Rahabpa wasinman chayashaqtin.
Chay qhepamanmi Josueqa iskaynin qhamiyaqkunata kamachiran: “Phawaychis chay rabona warmiq wasinta, hinaspa pusarqamuychis wasinpi llapan kaqkunatawan, prometesqaykichisman hina ”, nispa (Jos. 6: 22).
Rahabpa wasinpi kaqkunaqa llapallankun qespisqa karanku.
¿Imapaqmi aswanpas kallpachakuna?
¿Imatan yachasunman Noeta, Lot - ta, Moisespa tiemponpi israelitakunata, Rahabta, Jehová Dios qespichisqanmanta?
¿Huk cheqaspi kaspallachu qespichisqa kasunman, millay runakunaq tukukunan p’unchaypi?
Noeqa qespisqa karan arcapi kaspallan.
Ichaqa ¿imaraykun chaypi karan?
Jehová Diospi hap’ipakusqanraykun, kasukusqanraykun.
Biblian willan: “Noetaq Diospa tukuy kamachisqanman hina ruwarqan ”, nispa (Gén.
6: 22; Heb.
11: 7).
Ñoqanchispas ¿Diospa tukuy kamachisqanman hinachu ruwashanchis?
Noeqa ‘ chanin kawsaymanta willaqmi ’ karan.
Manaña runakuna uyariyta munankuchu chaypas, ¿Noé hinachu ñoqanchispas rawrashaq sonqowan willamushanchis?
Lot - pas Sodoma llaqtamanta lloqsispallan mana wañuranchu.
Hinaspapas chanin runan karan Diospa ñawpaqenpi, paytaqa anchatan llakichiran Sodoma Gomorra llaqtakunapi millay runakunaq kawsaynin.
Kay tiempopipas chay llaqtakunapi hinan askha runakuna qhelli ruwaykunapi kawsanku.
¿Ñoqanchistapas Lot - ta hinachu millay kawsay llakichiwanchis, icha yacharakapunchisñachu chhayna kawsayman?
¿Tukuy sonqowanchu kallpachakushanchis “mana qhelliyoq, mana k’amiykuna, paywan thak - kaypi ” kananchispaq?
Israelpi phiwi churikunapas, Rahabpas wasinku ukhupin kananku karan qespisqa kanankupaq, chaypaqqa Jehová Diospin iñinanku karan, kasukunanku karan.
Phiwi churinkuta qhawaspallañachá karanku (Éxo.
12: 30). Rahabpas mancharisqachá llapa familianwan tarikuran wasin ukhupi.
Perqakunaq thunikusqanta uyarispa wasinmanta mana lloqsinanpaqqa Jehová Diospin tukuy sonqonwan hap’ipakunan karan.
Saqraq munaychakusqan pachaqa tukukunqañan.
Ichaqa manaraqmi yachanchischu “Señor Diospa k’arak phiñakusqan p’unchaypi ” imayna pakaykusqa kanamanta (Sof.
2: 3). Ichaqa maypiña kaqtinchispas imaynapiña tarikuspapas qespisqan kasunman.
Chaypaqqa Jehová Diospin iñinanchis kasukunanchistaqmi.
Chay p’unchay chayamunankamaqa profeta Isaiaspa rimasqan ‘ wasikunata ’ chaninpaq qhawarinanchis.
“Wasiykiman haykuy ”
Isaías 26: 20 texton nin: “Phaway, llaqtalláy, wasiykiman haykuy, ukhumantataq allintapuni wisq’akamuy, pakarikamuy huk tiempota Señor Diospa phiñakuynin thaninankama ”, nispa.
Kay profeciaqa yaqapaschá hunt’akuran manaraq Cristo kay Hallp’aman hamushaqtin 539 watapi, chay watapin medo persa runakuna Babilonia suyuta atiparanku.
Kamachikuq Ciros chay llaqtapi tiyaq runakunata kamachisqa wasinkumanta mana lloqsinankupaq soldadonkunatapas kamachisqas hawapi puriq runakunata wañuchinankupaq.
Chay ‘ wasikunaqa ’ yaqapaschá tupan teqsimuyuntinpi Jehová Diospa testigonkunaq pachaq waranqamanta aswanraq iñiq t’aqakunaman.
Chay iñiq t’aqakunaq huñunakuyninqa anchatan yanapawanchis kawsayninchispi, ‘ manchay ñak’ariypipas ’ yanapawallasunmi.
Diospa llaqtantan kamachikun “wasiykiman haykuy ”“ Diospa phiñakuynin thaninankama ”, nispa.
Chayraykun huñunakuykunata chaniyoqpaq qhawarinanchis, manataqmi iñiq t’aqamanta karunchakunanchischu.
Apóstol Pabloq nisqanman hinan kasukunanchis: “Hukkuna hukkunawan kallpachanakusunchis aswanta munanakunanchispaq, allin ruwaykunatapas ruwananchispaq.
Ama huñunakuyninchista saqesunchu, imaynan wakinkuna saqenku hinataqa, aswanpas astawanraq kallpachanakusun, Señorpa kutimunan p’unchay qayllaykamushasqanta yachashaspanchisqa ”.
[7 paginapi dibujokuna]
¿Imaynatan Jehová Dios ñawpa tiempopi kamachinkunata qespichiran?
[8 paginapi dibujo]
Kay tiempopi, ¿iman kanman chay ‘ wasikuna ’?
Kay revistata leeqkunaq tapukusqan
¿Hayk’aqmi Satanás cielomanta qarqomusqa karan? (Apo.
12: 1 - 9.)
Apocalipsis libroqa manan willanchu hayk’aqchus chay sucedesqanta, ichaqa willanmi chaywan tupaq imakuna sucedesqanmanta, chaykunawanmi yachasunman hayk’aqchus kasqanta.
Chaykunamanta ñawpaqkaqqa hanaq pachapi Diospa Reinon takyachisqa kasqanmi.
Bibliaq willasqan hina, takyachisqa kasqan qhepamanmi “hanaq pachapi hatun maqanakuy ” karan, chay maqanakuypiqa Saqran atipachikuran hinaspa qarqomusqa karan.
Bibliaqa sut’itan rikuchin 1914 watapi ‘ wak suyu runakunaq kamachikunan tiempo hunt’akusqanmanta ’ chay watapi Diospa Reinon takyachisqa kasqanmantapas.
* ¿Hayk’a tiempon chaymantapacha pasaran hanaq pachapi guerra kananpaq chaypi Satanaspas qarqosqa kananpaq?
Apocalipsis 12: 4 nin: “Dragonmi [Satanás] wachakunanpaq kashaq warmiq ñawpaqenpi sayaykurqan, naceqtin hina wawata oqoykunanpaq ”, nispa.
Chay textoq nisqanmi rikuchin Diospa Reinon naceqtin hina Saqra chinkachiy munasqanta.
Jehová Diosña hark’aran yuyaykusqanta Satanás mana ruwananpaq chaypas, Saqraqa decidisqan kasharan Diospa Reinonta chinkachinanpaq.
Chayraykun “Miguel [qa] angelninkunantin ” usqhaylla hanaq pachamanta ‘ dragonta angelninkunatawan ’ wikch’umuran.
Chhaynapin yachanchis 1914 watapi Diospa Reinon takyachisqa kasqan qhepallaman Satanás qarqomusqa kasqanta.
Chaymantapas hanaq pachapaq akllasqa cristianokuna hayk’aqchus kawsarimpusqankumanta yachaymi yanapawasunman.
Bibliaq nisqanman hinaqa, Reino takyachisqa kasqan qhepallamanmi kawsariyta qallariranku. * Ichaqa manan Bibliaqa willanchu Cristo dragonwan angelninkunawan ima maqanakuqtin hawisqa wayqenkuna paywan kashasqankumanta.
Chayrayku, Cristoq wayqenkuna kawsariyta qallariqtinqa ñan hanaq pachapi hatun maqanakuy karanña Satanaspas supayninkunantin qarqomusqañan karanku.
Chhaynaqa, manaña Biblia sut’itachu willan ima tiempopichus Satanás angelninkunantin hanaq pachamanta qarqosqa kasqankuta chaypas, chaywan tupaq willakuykunan rikuchin 1914 watapi Jesucristo rey churasqa kasqan qhepallaman qarqomusqa kasqankuta.
Qhaway, ¿Imatapunin Biblia yachachin? librota 215 - 218 paginakunapi.
Qhaway, 2007 wata 1 enero La Atalayata 27, 28 paginakunapi 9 - 13 parrafokunata.
Qosakuna, Cristo hina munakuq kaychis
WAÑUPUNAN tutan hunt’aq sonqo qatikuqninkunata Jesús niran: “Mosoq kamachikuytan churapuykichis: Qankunapura munanakuychis. Imaynan ñoqapas munakuykichis, ahinata qankunapas munanakuychis.
Chhaynapin ñoqaq yachachisqaykuna kasqaykichista llapa yachanqaku qankuna munanakuqtiykichis ”, nispa.
Arí, cheqaq cristianokunaqa munanakunankun.
Qhepamantaq apóstol Pablo iñiq qosakunaman kayta qelqaran: “Qosakuna, esposaykichista munakuychis, imaynan Cristopas iglesiata [otaq iñiq t’aqata] munakuspa payrayku wañurqan hinata ”, nispa.
¿Imaynatan qosakuna hunt’ankuman chay textopi nisqanta, astawanqa warminku iñiq kaqtin?
¿Imaynatan Cristo iñiq t’aqata qhawariran?
Biblia nin: “Qosakunapas esposankutaqa munakunanku, kikinkuq cuerponkuta hina.
Manan pipas pay kikinpa cuerpontaqa hayk’aqpas cheqnikunchu, aswanpas mikhuchispanmi allinta uywan, imaynan Cristopas iglesiapaq ruwan hinata ”, nispa.
Jesusqa anchatan qatikuqninkunata munakuran, pantaq runakunaña karanku chaypas llamp’u sonqowanmi paykunata qhawariran.
Hinaspapas allinkuna ruwasqankutan astawanqa qhawariran manan pantasqankutachu “ancha sumaq iglesiata pay kikinman qayllaykachinanpaq ”.
Imaynan Jesucristo qatikuqninkunata munakuran chay hinatan qosakunapas rimayninkupi ruwayninkupi rikuchinanku warminku munakusqankuta.
Munakusqa warmiqa manan pisipaqchu qhawarikun kusisqataqmi tiyanpas.
Pisichasqa mana sumaq qhawarisqa warmin ichaqa llakisqa tiyan sumaq wasiyoqña imaymanayoqña kashaspapas.
¿Imakunapin cristiano qosa rikuchinman warmin munakusqanta?
Hukkunawanña kashanman chaypas respetowanmi rimaykunan, hatunchananmi ima ruwasqanmantapas.
Allintan rimanan familianpa allinninpaq warminpa ruwasqanmanta, iskayllanku kaspapas munasqatan rikunan.
Yaqapaschá huk qosa pisipaq hina qhawarinman warminwan asirikuyta, makin hap’iykuyta, marq’arikuyta, sumaq simikuna niytapas ichaqa chaykunan warminpa sonqonta kusichinqa.
“Mana p’enqakunchu paykunata ‘ wawqe [panaykuna] ’ niyta ”
Jesucristoqa manan p’enqakuranchu hanaq pachapaq akllasqa qatikuqninkunata ‘ wawqe [panaykuna] ’ niyta.
Cristiana warmiyoq qosakuna, kaytan mana qonqanallaykichistaqchu: warmiykichisqa iñiqmasi panaykichismi.
Arí, casarakusqaykichis qhepataña bautizakuran chaypas, Jehová Diosman qokushaspa paywan compromiso ruwasqanmi aswan importante qanwan compromiso ruwasqanmantaqa.
Chaymi huñunakuykunapi kutichiyta munaqtinpas chay huñunakuyta apariq cristiano nin: “Panáy ” nispa.
Qanpapas panaykin iñiq t’aqa ukhupipas wasiykipipas.
Chaymi maypiña kaspapas respetowan munakuywan qhawarinayki.
Iñiq t’aqapi umalli otaq umallikuna yanapaq kasqaykiraykun mayninpiqa tiempo mana aypasunkimanchu familiaykipaq.
Ichaqa umallikunawan otaq yanapakuq wayqekunawan yanapanakunkichis ruwanakunatapas allinta rakinakunkichis chayqa kanqan tiempoyki munasqa panaykita qhawarinaykipaq.
Kayta ama qonqaychu, iñiq t’aqa ukhupi ruwanaykikunataqa mayqen iñiqmasinchispas ruwanmanmi, warmiykitan ichaqa qanlla yanapawaq.
Hinaspapas qanmi warmiykiq uman kanki.
Biblian kayta nin: “Cristoqa llapa qhariq umanmi, qharitaq esposanpa uman ”, nispa.
¿Imaynatan hunt’awaq umalli kasqaykita?
Munakuywan, manan ninaykichu, umalliykin kani, kasukuwanaykin, nispa.
Aswanmi Jesús hina sumaqta qhawarinayki, chay ruwaymi aswan allinqa.
“Amigoykunan kankichis ”
Amigoykuna, nispan Jesusqa qatikuqninkunata niran.
Kayta niran: “Manañan ‘ kamachikuna ’ nisqaykichischu, kamachiqa manan yachanchu patronninpa ima ruwasqantapas, aswanpas ‘ amigoykuna ’ nisqaykichismi, Yayaymanta lliw imaymana uyarisqayta qankunaman willasqayrayku ”, nispa.
Paykunaqa sumaqtan parlanakuqku, kuskan imatapas ruwaqku.
Huk kutinpas Caná llaqtapi casarakuqpatan riranku.
Karanmi huñunakunanku cheqaskunapas, hukninmi karan Getsemaní huerta.
Bibliaq nisqan hina chaypis “Jesusqa yachachisqankunapiwan sapa kuti huñukullaqpuni ”.
Warmiqa munanmi qosan ancha munasqa amigata hina qhawarinanta.
Chaymi kusikunapaq ruwaykunata kuska ruwanaykichis.
Arí, kuska Jehová Diosta serviychis, kuska Bibliata estudiaychis, kuska mikhuychis, purikuq lloqsiychis, parlarikuychis.
Ama warmi qhari hinallachu kawsaychis, aswanpas munanakuq amigontin hina kallaychistaq.
‘ Tukukuykaman munakurqan ’
Jesusqa ‘ tukukuykaman munakurqan ’ qatikuqninkunata.
Wakin qosakunaqa manan Jesús hinachu munakuq kanku.
Wakintaqmi ‘ wayna kashaspa casarakuq - masin warmita ’ wikch’unku aswan sipas warmiwan casarakunankupaq (Mal.
2: 14, 15).
Wakin qosakunan ichaqa Willi sutiyoq qosa hina kallpachakunku Jesuspa yupinta qatikunankupaq.
Paypa warminmi unay wataña onqon, chaymi necesitan allin cuidanata.
Chaywanpas Willi kayta nin: “Reqsinakusqaykumantapachan warmichayta rikuni Diospa saminchayninta hina.
Chhayna munaytan qhawarini.
Hinaspapas soqta chunka wata ñawpaqtaraqmi prometerani allin tiempopipas sasa tiempopipas cuidanaypaq, chaytaqa hunt’asaqmi ”, nispa.
Qosakuna, Jesús hina munakuq kaychis, sumaqta qhawariychis warmiykichista..., panaykichista..., amigaykichista.
[20 paginapi foto]
¿Aswan allin amigaykita hinachu warmiykita qhawarinki?
[20 paginapi foto]
‘ Esposaykichista munakushallaychis ’
Itai hunt’aq sonqo runa
“TUKUY - ATIYNIYOQ Señor Diosniyku, ancha hatun musphanan lliw ruwasqaykikunaqa.
Llapa suyukunaq Reynin, chaninmi, cheqaqmi ñanniykikunaqa.
Señornillayku, ¿pitaq mana manchakusunkimanchu? ¿Pitaq sutiykita mana hatunchanmanchu?
Qanllapunin ch’uyaqa [otaq hunt’aq] kanki. ”
Chay takitan hanaq pachapi takinku ‘ manchay wak’a animalta, chay animalpa rikch’ayninta [...] atipaqkuna ’, chay takisqankupitaqmi rikuchinku Kamaqninchis hunt’aq kasqanta.
Jehová Diosqa munanmi kamachinkunapas hunt’aq sonqo kanankuta. Satanasmi ichaqa tukuy atisqanta ruwashan Jehová Diosmanta t’aqawananchispaq.
Chaywanpas yaqa llapa kamachinkunan Jehová Diospaq hunt’aq sonqo kanku sinchi sasachakuykunapiña tarikushaspapas.
¡Jehová Diosqa ancha chaniyoqpaqchá qhawarin chay hunt’aq runakunata!
Biblia nin: “Señor Diosqa chanin runatan munakun, manan pay sonqo runataqa saqerparinchu ”, nispa (Sal. 37: 28).
Chaymi Jehová Diosqa aguantaq runakuna kanapaq Simin Qelqapi pay sonqo runakunamanta qelqachiran.
Kunan yachasun Gat llaqtayoq Itai runamanta.
Llaqtanmanta wikch’usqa runa Israel llaqtapi tiyan
Itai runaqa allin maqanakuq soldadon karan.
Payqa yaqapaschá Filistea suyupi Gat llaqtamanta karan, chayllamantataqmi karanku hatunkaray runa Goliatpas Israel runakunaq awqankunapas.
Itaiqa llaqtanmantan wikch’usqa karan, 600 runakunataqmi payta qatikamuranku hinaspan Jerusalén llaqtaq qayllanpi tiyapakuranku.
Churin Absalonmanta Davidpa ayqekusqan willakuypin Itaimanta willakushan. Davidqa yacharanmi Itaipas runankunapas imaynapi tarikusqankuta, yaqapaschá yuyariran paypas 600 runankunawan Filistea suyupi Aquispa kamachisqan Gat llaqtaman ayqekusqanta (1 Sam. 27: 2, 3).
¿Imatan Itaipas runankunapas ruwaranku Absalón rey David contra sayarisqanta yachaspa?
¿Absalonmanchu sayapakuranku icha Davidmanchu, icha manachu mayqenninkumanpas sayapakuranku?
Chay tapuyta kutichinapaq yuyarisun chay tiempopi sucedesqanta. Ñawpaqpi yachasqanchis hina, Davidqa Jerusalén llaqtamantan ayqekusharan.
Manaraq huk llaqtaman chimpashaspan Bet - merhaq cheqaspi sayaranku, chay sutiqa ‘ Llaqta Tukukuy Wasi ’ ninanmi.
Yaqapaschá chaypi huk wasillaña karan Cedrón wayq’ota chimpaspa Olivos orqoman rinapaq (2 Sam.
Chay wayq’ota chimpashaspan Davidqa llapa runankunata qhawarin.
Paywanmi kashanku pay sonqo israelitakuna, Ceret runakuna, Pelet runakunapas, chaymantapas Itaiwan 600 runankunapiwan (2 Sam.
15: 18).
Davidqa yachanmi Itaipa imayna tarikusqanta paypas chhaynapi tarikusqanrayku, chaymi nin: “¿Qanpas rillawaqtaqchu?
Ama riychu, kutipuy, hinaspa qhepakuy mosoq reywan [Absalonmantan rimashan], qanqa karu llaqtayoqmi kanki, llaqtaykimanta wikch’usqa.
Manan unayraqchu kaypi kasqayki, ¿imaynataq ñoqa pusarikuIlaykimantaq?
Ñoqaqa manan yachanichu mayman rinaytapas. Kutipuy wawqeykikunapiwan, Señor Diosmi khuyapayaspa waqaychasunki ”, nispa (2 Sam.
15: 19, 20).
Itaiqa hunt’aq sonqo kasqanta rikuchispan kayta nin: “Señor reyníy, Señor Diospa sutinpin jurani, qanwanmi risaq maymanña riqtiykipas, kuskan wañusunpas kawsasunpas ”, nispa (2 Sam.
15: 21).
Yaqapaschá Davidqa chayta uyarispa yuyariran hatunmantan Rutpa nisqanta (Rut 1: 16, 17).
Sonqonpi ancha kusisqan David nin: “Chhaynaqa, allinmi, haku risunchis ”, nispa.
Chaymi Bibliaq nisqan hina “Itaiqa llapan qharikunapiwan familiantinkama rirqanku ” (2 Sam.
15: 22).
“Yachaqananchispaqmi ”
Romanos 15: 4 texto nin: “Ñawpa tiempopi Qelqasqakunaqa yachaqananchispaqmi qelqasqa karqan ”, nispa.
¿Imakunatan Itai runamanta yachasunman?
Ñawpaqta yachasun imaraykun Davidman sayapakunman karan chayta.
Filistea suyumantaña karan chaypas payqa Jehová Diostan cheqaq Diosta hina qhawariran, Davidtataq Diospa akllakusqanta hina.
Israelitakunawan filisteokunawan cheqninakurankuña chaypas payqa manan chaytachu qhawariran.
Nitaqmi Davidta cheqnipakuranchu hatunkaray Goliatta huk llaqtamasinkunatapas wañuchisqanmanta (1 Sam. 18: 6, 7).
Aswanmi Itaiqa Davidta rikuran Jehová Dios munakuq runata hina, repararantaqchá sumaq runa kasqantapas.
Chhayna runa kasqanta rikuspan David respetowan qhawariran, Absalonpa ejercitonwan maqanakuyman risqankupipas ejercitonpa kinsa kaq t’aqanpi umalli kananpaqmi churaran (2 Sam.
18: 2).
Ñoqanchispas manan huk llaqtayoq, huk aylluyoq, huk costumbreyoq kasqallankutachu runakunapi qhawarina. Manan pitapas mana allinta reqsishaspa huchachanachu nitaq phiñapayanachu, aswanmi allin ruwasqankuta qhawarina.
Jehová Diosta reqsispaqa payta munakuspaqa piwanpas sumaqtan kawsasunman, chaytan qhawarichiwanchis Davidwan Itaiwan sumaq kawsasqanku.
Itaipa ruwasqanpi yuyaymanaspan kayta tapukunanchis: “¿Ñoqapas hunt’aq sonqochu kani Kuraq Davidpaq?
¿Rikuchishanichu hunt’aq sonqo kasqayta tukuy sonqowan predicaspa yachachispapas? ”.
“¿Maykaman aguantayman hunt’aq sonqo kasqayta rikuchinaypaq? ”
Familiapi umallikunapas Itaipa ruwasqanta qhawarispan payta qatikunanku.
Itai Davidwan juramento ruwasqan, paywan rinanpaq decidekusqanpas qatikuqninkunaq allinninpaqmi karan.
Kunanpas familiapi umallikuna Diosta yupaychaypi yanapakunankupaq decidekusqankupas familiankuq allinninpaqmi kanman.
Chay decidesqankumanta mayninpi ima sasachakuyña kanman chaypas Biblia niwanchis: ‘ Hunt’aqpaqqa [Jehová Diospas] hunt’aqllataqmi kanqa ’, nispa (Sal.
18: 25).
Absalón taytan contra hatarisqan qhepamanqa manañan Biblia Itaimanta imatapas willanñachu.
Pisillataña paymanta Biblia willan chaypas chaykunan yachachiwanchis imayna runa kasqanmanta.
Paymanta Bibliaq willasqanmi rikuchin hunt’aq sonqo runata Jehová Dios ancha chaninpaq qhawarisqanta saminchasqantapas.
Mana yupay atiyraqmi kan consejo qoq librokunaqa
ALLINTA kawsay munaq runakunapaqqa imaymana yanapaykunan kan librokunapi.
Arí, kay tiempokunapiqa askhan rikhurimushan imayna kawsanamanta rimaq librokunaqa.
Chay librokunataqa askhatapunin vendeshanku Gran Bretaña, Japón, Estados Unidos nisqa nacionkunapi, Latinoamérica nisqapipas kaqllataqmi kashan.
Chaymantapas kallantaqmi chaymanta rimaq curso nisqakuna videokuna ima, televisionpipas pasachimunkun chaykunataqa.
Chaykunaq nisqanman hinaqa, runakunaqa paykunallas atinkuman problemankuta allichayta, manas psicólogo nisqakunata, casarasqakuna consejaqkunata ni religionpi yachachiqkunatapas necesitankuchu.
Ichaqa, ¿imakunamantan riman chay librokuna?
Chaymanta yachasun. Chay librokunamanta wakinqa imayna runa kanamanta, pareja imayna maskhakuymanta, wawakunata imayna uywanamantawanmi riman.
Hukkunataq riman sinchi llakisqa kaspa, warmi qhari t’aqanakuspa, familiamanta pipas wañupuqtin imakuna ruwanamanta.
Chaymantapas askhatan rantinku p’iti cintura kanapaq, cigarro pitayta saqenapaq, trago tomayta saqenapaqwan imakuna ruwanamanta yachachiq librokunata.
¿Yanapakunpunichu chay librokunaq nisqan?
Wakinqa yanapakunmi, wakinmi ichaqa mana.
Chaychá Bibliaqa nin: “Pisi yuyayniyoqqa tukuy uyarisqantan creen, yuyayniyoqmi ichaqa thaskisqankunata allinta qhawan ”, nispa (Proverbios 14: 15).
Imayna kawsanamanta rimaq librokunaqa manan igualchu foto horqonamanta, negocio ruwaymanta, huk rimaykuna yachanamanta rimaq manual nisqa qelqakunawanqa.
Manual nisqakunaqa manan sasa entiendeychu nitaqmi cursokunapi estudianapaq hina sinchi qolqepaqchu.
Imayna kawsanamanta yachachiq librokunan ichaqa mana chhaynallachu, aswanmi chaypiqa yuyayniykita imayna runa kasqaykitawan cambiayta munanku.
Chaytan ruwanku kaykunamanta yachachishaspa: negocio ruwaymanta, psicología nisqamanta, warmi qhari imayna kawsanamanta, wawakuna imayna uywanamanta, hukkunamantawan.
Chayraykun tapukuna: “¿Piqpa yachayninmi kay libropi kashanman? ”
nispa. Chay librokuna qelqaqkunaqa manan confianapaq hinachu.
Wakinqa runakunaq uyariy munasqallantan qelqanku chhaynapi astawan vendenankupaq.
Huk nacionpin chay librokuna vendesqankumanta sapa wata gananku pusaq waranqa millón dolaresta.
¿Allinpunichu chay librokuna?
Chay librokunaqa mayninpiqa hawan ukhullantan imatapas ninku.
Wakinmi khaynata ninku: “Kusisqa kawsanaykipaqqa: ‘ Tukuy imapas allinmi kapuwanqa ’, nispan ninayki, chhaynata nispallan qolqeta tarinki, qhalilla kawsanki, parejaykiwanpas sumaqta kawsanki ”, nispa.
Chhayna consejokuna, ¿yanapawasunmanchu kusisqa kawsananchispaq?
Rimasunchis runamasiwan imayna kawsanamanta, casarasqakuna imayna kawsanankumantawan yachachiq librokunamanta.
Chay librokuna askhanpiña vendekun chaypas, manan allintachu familiakunata yachachin kusisqa kawsanankupaq.
Huk revistaq nisqan hina, chay libroqa ‘ allintas runakunata yanapan runamasinwan allinpi kanankupaq, hinallataq kikinkuta valorakunankupaqpas ’.
Chay libron ichaqa nin: “Sichus parejaykiwan mana allintachu tiyanki chayqa, t’aqanakapuy; mana chayqa, kikiykitan mana allinta ruwakushanki ”, nispa.
Arí, chay librokunapi kaq yachachikuykunamantaqa wakillanmi allin.
Chay librokunata qelqaqkunaqa allintapaschá yachachinku huk asuntomanta, hukkunamantan ichaqa pantasqata yachachinku.
Hinaspapas sapanka libro qelqaqkuna huk - huktataq yachachinku chayqa, sasan mayqenpa yachachisqanchus allin kasqanta reparay.
Chaymi tapukuna: “Kay libro qelqaqqa, ¿allinta estudiaspa yachasqantachu qelqaran icha paypa munasqallantachu?
¿Qhapaq otaq allin reqsisqa kayta munaspallachu imatapas qelqaran? ” nispa.
Ichaqa, chay librokunamantaqa kanmi huk allin consejokunata qoq libro, chay libroqa ñawpa tiempomantapacharaqmi runakunata yanapashan.
Chay libroqa Biblian.
Chaypa yanapayninwanmi waranqa - waranqanpi runakuna yuyayninkuta ‘ mosoqman t’ikraranku ’, ‘ mosoq runa kaywantaq ’ p’achawan hina churakuranku.
Bibliaqa willawanchismi imaraykuchus sasachakuykuna kasqanta, yanapawanchistaq chaykuna allichananchispaqpas.
Chaymantapas allintapuni reparachiwanchis imaraykus allin kaqta ruwananchis chayta.
Chaykunaraykun Bibliaqa ancha allinpuni.
Chaymantan qatiqnin paginapi astawan yachasunchis.
¿Imaraykun Biblia ancha allinpuni?
“Diospa Simin Qelqakunaqa llapallanmi Diospa yuyaychasqan, chayraykun allinpuni [...] chanin kawsayta yachachinapaq. ”
UNAY tiempomantapachañan Bibliaqa runakunata yanaparan allinta kawsanankupaq.
¿Imaraykutaq chay librori ancha allinpuni?
2 Timoteo 3: 16 textoq nisqan hina, Diospa yuyaychasqan kasqanrayku.
Runakunaña Bibliata qelqaranku chaypas, Diosmi paykunataqa yuyaycharan qelqanankupaq, chaymi Biblia nin: “Paykunaqa Santo Espirituq yuyaychasqan kaspan Diosmanta rimarqanku ”, nispa.
Ñawpaq paginakunapi yachasqanchis hina, Bibliallan allinta yanapawanchis kusisqa kawsananchispaq.
Chaymantapas Bibliallan allinta reparachiwanchis imachus allin kasqanta.
Qatiqninpi chaykunamanta yachasunchis.
Allinninchispaqmi yachachiwanchis
Bibliapin Dios niwanchis: “Ñoqan yachachisqayki, ñoqan yuyaychasqayki, ñoqan maynin purinayki ñanta yachachisqayki ”, nispa (Salmo 32: 8).
Rikusqanchis hina Diosqa manan yuyaychallawanchischu, aswanpas allintan imamantapas yachachiwanchis chhaynapi tukuy imatapas allinta reparananchispaq.
Allin reparaq kaspaqa yachasunmi imaynatachus kawsananchis kasqanta, manataqmi yanqa ruwaykunapichu afanakusun.
Kay pachapiqa askha runakunan qolqellapaqña kawsanku, arí, qhapaq kayllatan munanku.
Chaymi paykunaqa llank’aqmasinkunamanta aswan yuyaysapa kanankupaq imaymana librokunawan yanapachikunku.
Biblian ichaqa nin: “Envidianakuyqa [...] yanqan, wayra hap’iykuy hinallan.
Qolqeman sonqollikuqqa, astawanpunin munan, imaymanayoq kayta munaqpas, astawanraqmi tariyta munan ”, nispa (Eclesiastés 4: 4; 5: 10).
¡May allinmi kanman Bibliaq nisqanta kasukuyqa!
Yachasunchis Japón llaqtayoq Akinori sutiyoq runamanta.
Payqa qhapaq kayta munaspan huk allin universidadpi estudiaran, estudiayta tukuruspataq huk allin llank’anaman haykuran.
Wakinqa “chaymá vidaqa ” ninmanpaschá.
Paymi ichaqa mana kusisqachu kawsaran, aswanmi onqopuran sinchita llank’aspa sayk’usqanmanta; manan ni kallpanpas karanñachu.
Llank’aqmasinkunapas chhaynapi tarikushaqtinqa mana ancha yanapaqkuchu.
Chaymantataq sinchi llakisqa tarikuspa machayta qallaripuran, mayninpiqa wañuchikuytaraqmi munaran.
Chayllamanmi Jehová Diospa testigonkunawan Biblia estudiayta qallariran.
Chaymantapachan payqa Dios servinanpaq kallpachakuran, sinchi llakikuynin pisiyasqanman hinataq onqoyninkunapas chinkapuran.
Payqa manañan hatunchakuqchu nitaq qolqe sonqoñachu karan, aswanmi chaykunata saqeran.
Chhaynapin yacharan “llamp’u sonqoqa cuerpotan kawsachin ”, nispa Bibliaq nisqan cheqaq kasqanta (Proverbios 14: 30).
Chhaynaqa, ¿iman kusisqa kawsanapaq aswan importante kanman?
¿Warmi qharintin allinta kawsaychu?
¿Wawakunata allinta educaychu?
¿Askha amigokunayoq kaychu?
¿Kay kawsaypi imaymanakunawan kusirikuychu?
Bibliaq nisqan hina, chaykuna allinña kanman chaypas, manan chaykunachu aswan importante kanan runapaqqa.
Chhaynaqa, ¿imapunin aswan importante kanman?
Chaymantan Biblia rimashan Eclesiastés 12: 13 textopi, chaypin nin: “Diosta manchakuy, kamachikuyninkunatapas hunt’ay, chaypunin runaq ruwananqa ”, nispa.
Sichus Bibliaq chay nisqanta mana hunt’asunchu chayqa, yanqapaqmi kawsayninchis kanman, llakisqataq kasunmanpas; chay nisqanman hina kawsasun chaytaq, kusisqa kawsasunchis.
Bibliapunin nin: “Señor Diosman hap’ipaykukuqqa kusisamiyoqmi ”, nispa (Proverbios 16: 20).
Biblian kallpachawanchis allin kaqta ruwananchispaq
Apóstol Pablon niran: “Diospa siminqa kawsaqmi, atiyniyoqmi, llapa iskay filoyoq espadamantapas aswan filollañan ”, nispa.
Chaypi nisqan hina Diospa Siminqa iskay filoyoq espada hinan, sonqoman chayaqmi.
Arí, Bibliaqa reparachiwasunmanmi imayna kasqanchista, chayman hinataq yanapawasunman cambiananchispaqpas.
Chaypaqqa ñawpa Corinto llaqtapi wakin runakuna hinan huch’uyyaykukuq kasukuq ima kana.
Paykunaqa suwakuna, machaqkuna, qhelli ruwaypi puriqkuna iman kasqaku manaraq cristiano kashaspaqa, ichaqa cambiarankun.
Chaychá apóstol Pablopas niran: “Chay hinan qankunapas wakinniykichisqa karqankichis, chaywanpas ñan [...]
Diosninchispa Espiritunpa atiyninpiwan huchamanta mayllisqaña, ch’uyanchasqaña, chaninchasqaña kankichis ”, nispa.
Mario sutiyoq runamanta rimasun, payqa Europa ladopin tiyan.
Chay runaqa sinchi saltaq sonqon karan, drogakuqmi kaq, chaymantapas vendeqmi marihuana nisqa drogata.
Huk kutinmi payta hap’irusqa huk guardia, chaymantataq qechurusqa drogankunata, chaymi payqa renegaypi guardiata maqasqa, carrontataq lliwta chhallurparisqa.
Manan llank’ananpas kasqachu lliwmantaqmi manu kasqa. Chhayna kawsasqanwan mana ima ruwayta atispan payqa Biblia estudiayta qallariran.
Hinan pisi - pisimanta imayna kawsasqanta cambiaran, allintañan p’achakuran allichakuran ima, manañan drogakuranñachu ni venderanpasñachu chaykunataqa, manataqmi t’impuq sonqopasñachu karan.
Chaymi reqsisqan runakunapas manaña reqsirapusqakuñachu.
Wakinqa sayachiqkuraqmi callepi hinaspa tapuqku: “Mario, ¿qanchu kashanki? ”
nispa. Mariowan Akinoriwanqa kusisqan kunanqa kawsakushanku. ¿Iman paykunata yanaparan?
Bibliapi Diosmanta yachasqankun paykunataqa yanaparan.
Arí, Diosllan yanapawasunman sumaqta kawsananchispaq wiñay kawsayman chayananchispaqpas.
Jehová Diospunin niwanchis: “Churilláy, uyariway, simiykunata chaskiy, askha watakunata kawsanaykipaq.
Purispaykiqa manan rank’ukunkichu, phawaspaykipas manan misk’akunkichu.
Yachachisqa simiman k’askakuy, ama kachariychu, chayman hina ruway, chayqa kawsayniykin ”, nispa (Proverbios 4: 10 - 13).
Kaypi yachasqanchis hina Kamaqninchispa yanapaynillanwanmi allintaqa kawsasunman.
[16 paginapi foto recuadropiwan]
Bibliaq wakin yachachisqankuna
Bibliaq yachachisqanqa allinninchispaqmi.
Chay yachachikuykunamanta wakinta qhawasunchis.
● ¿Imatan ruwana hukkunawan allinta kawsanapaq?
“Imaynatachus runakunaq ruwanasuykichista munankichis, chhaynallatataq qankunapas paykunata ruwaychis. ”
“Huch’uyyaykukuspa hukkunata aswan allinpaq hap’iychis kikiykichismantaqa. ”
“Watukamuqniykichiskunatapas qorpachallaychispuni. ”
● ¿Imatan ruwana ima viciotapas saqenapaq, allin runa kanapaqpas?
“Yachayniyoqkunawan puriqqa yachayniyoqmi kapunqa, mana yuyayniyoqkunawan puriqmi ichaqa waqllipunqa. ” (Proverbios 13: 20.)
“Ama machaqkunawanqa huñukuychu. ” (Proverbios 23: 20.)
“Ama phiñakuylla - phiñakuq runawanqa reqsinakuychu. ” (Proverbios 22: 24.)
● ¿Imatan casarasqakuna ruwananku sumaqta kawsanankupaq?
“Sapankaykichis qankuna kikiykichista hinapuni esposaykichista munakuychis, hinallataq qankunapas esposakuna qosaykichista respetaychis. ”
“Chay hinaqa p’achawan hina p’achakuychis khuyapayakuq - kaywan, sumaq sonqo - kaywan, huch’uyyaykukuywan, llamp’u sonqo - kaywan, pacienciawan ima.
Qankunapura paciencianakuychis, [...] pampachaykunakuychis. ”
● ¿Imaynatan wawakunata uywana?
“Wawata yachachiy imaynatachus kawsananpaq, machuyapuspapas manapunin chaytaqa qonqanqachu. ” (Proverbios 22: 6.)
“Tayta mamakuna, wawaykichista ama phiñachiychischu aswanpas kasuchikuspa uywaychis, Señormanta yachachispa. ”
● ¿Imatan ruwana mana phiñachinakunapaq?
“Llamp’u simiwan kutichikuqqa phiñakuytan thasnun, k’arak simin ichaqa astawan phiñachin. ” (Proverbios 15: 1.)
Ima negociotapas ruwanapaqqa allintan papelpi qelqananchis, amigonchiskunawanpas chaytan ruwananchis.
Chhaynapin mana ima problemapas kanqachu. Profeta Jeremiaspa ruwasqanta hinan ruwana.
Paymi ‘ hallp’a rantisqa qelqata ruwaspa sellorqan, testigokunawanpas firmachirqan, hinaspataq balanzapi qolqeta pesarqan ’ (Jeremías 32: 10).
● ¿Imatan ruwana kusisqalla imatapas qhawarinapaq?
“Tukuy cheqaqkaqpi [...] tukuy sumaqkaqpi, tukuy allin qhawarinapaq kaqpi yuyaychis, ima allinpas yupaychanapaq hina kanmanraq chayqa, chaykunapi yuyaychis. ”
Bibliaq nisqan hina, manan tukuy imatachu mana allinpaq qhawarina, manataqmi imayna tarikusqanchismanta ‘ chhuchupakunachu ’ otaq quejapakunachu.
Aswanmi “kusisqalla kawsa [nan] chis ”.
Sichus kaypi yachasqanchisman hina kawsasun chayqa, kusisqallan kasun, Diospas allintan qhawariwasun.
Chaymantapas askha bendicionkunatan chaskisun, Biblian nin: “Chanin runakunaqa kay hallp’atan hap’ikapunqaku, chaypin wiñaypaq tiyanqaku ”, nispa (Salmo 37: 29).
[15 paginapi fotokuna]
Lloq’e ladopi kashan Akinori allin llank’anapi kashaspa; kunantaq señoranwan kuska predicashan
¿Kaq Diosllatachu llapan religionkuna servishanku?
Askha runakunan ninku: “Ñoqaykuqa religionniyoqñan kayku, manataqmi cambiaykumanchu.
Llapa religionkunataq kaq Diosllata servishanku chayqa, ¿imapaqtaq cambiaykumanri? ”
nispa. CHHAYNATAPASCHÁ qantapas wakin runakuna nirasunkiku.
Paykunaq nisqanman hinaqa, llapa religionkunas Diosman pusawanchis, llapankutaqsi allinta yachachinku imapaqchus runa kawsasqantapas.
Wakintaqmi ninku: “Llapa religionpas pantankupunin, manan mayqenpas ninmanchu: ‘ Ñoqallaykun cheqaqkaqta yachachiyku, ñoqallaykutaqmi Diospa akllasqanpas kayku ’, nispaqa ”, nispa.
Askha runakunan chhaynata piensanku; mana allinpaqtaqmi qhawarinku mana paykuna hina kaqkunata.
¿Imaniwaqtaq qanri?
¿Llapa religionkunachu allin kanman Diospaq?
¿Mayqen religionpipas kallasunmanchu?
¿Kaqkamallachu llapa religionkuna?
Huk libroq nisqan hina, kay pachapiqa 9.900 religionkunas kanman, chaykunamanta wakinqa askha nacionkunapis kashanku, waranqa - waranqa runakunataqsi chay religionkunapi kashanku.
Phisqa religionkunas aswan hatun kanku, chaykunan kaykuna: budismo, cristianismo, hinduismo, islam, judaísmo nisqapiwan. Sapa pachak runamantaqa qanchis chunka runas chay religionkunamanta kanku.
“Llapa religionkunapas allinmi Diospaqqa ”, nispataq runakuna ninku chayqa, chay phisqa religionkunaqa kaqllatachá Diosmanta, imachus pay munasqanmantawan yachachinkuman.
Ichaqa, ¿chhaynachu kanman?
Chaymanta kunan yachasunchis. Católica iglesiamanta Hans Küng sutiyoq teólogo runaq nisqanman hinaqa, chay hatun religionkunaqa yaqa kaqllatas yachachinku runapura imayna tratanakuymanta.
Chaysi mana allinpaq qhawarinku runa wañuchiyta, suwakuyta, llullakuyta ima, iñiqkunatapas kallpachankus tayta mamankuta respetanankupaq, wawankutapas munakunankupaqwan.
Chhaynaña kaqtinpas, Diosmanta yachachishaspaqa manan kaqllatachu yachachinku.
Rimasunchis chay hatun religionkuna imatachus yachachisqankumanta.
Hinduismo nisqa religionmanta kaqkunan ninku: “Askha dioskunapin creeyku ”, nispa; Budismo religionmanta kaqkunan ichaqa ninku:“ Manachus hina Diosqa kanmanchu ”, nispa.
Islam nisqa religionmanta kaqkunataq ninku: “ch’ullallan Diosqa ”, nispa; kaqllatataqmi“ cristianon kayku ” niq religionkunapas yachachinku; paykunamanta wakinmi ichaqa “Diosqa kinsan ”, nispa yachachinku.
Rimasunchis catolicokunamanta protestankunamantawan.
Iskayninkuña “cristianon kayku ” ninku chaypas, manan kaqllatachu yachachinku.
Catolicokunaqa Jesuspa mamitan Mariata adoranku, protestantekunan ichaqa mana.
Kikin protestantekunapas manan kaqllatachu yachachinku, wakinmi ninku: “Warmipura otaq qharipurapas tiyallankumanmi pareja hina ”, nispa; wakinmi ichaqa“ manan chayqa allinchu ”, nispa ninku.
Chhaynaqa, ¿kaq Diosllatachu chay religionkuna servishankuman?
Aswanmi runakunata pantachishanku pipunichus Dios kasqanmanta imatachus pay munasqanmantawan.
¿Hukllachankuchu runakunata icha t’aqanachinkuchu?
“Llapa religionkunan Diosman pusawanchis ” nispa runakunaq yachachisqanku cheqaq kanman chayqa, sumaqtachá chay religionkuna runakunata hukllachashankuman, ichaqa manan chaytachu ruwashanku.
Aswanmi runakunata t’aqanachinku, guerrakunata ima paqarichinku.
Chay ruwasqankunamanta wakinta yuyarisunchis.
Waranqa wata ñawpaqtan “cristianon kayku ” niq religionkuna Islam nisqa religionmanta kaqkunawan imaymana guerrakunaman haykuranku.
Kinsa pachak wata hinan chhaynapi tarikuranku.
Chaymanta Europa ladopiñataq catolicokuna protestantekunawan guerraman haykuranku, chaymantaqa tawa pachak wata hinañan pasarun. 1947 watapin hinduismo religionmanta kaqkuna musulmán runakunawan maqanakuranku, chayqa karan maypachachus subcontinente indio nisqa Gran Bretaña nacionmanta libre karan chay qhepallamanmi.
Hinaspapas qayna watakunallan catolicokuna protestantekunawan unay tiempo guerrapi karanku Irlanda del Norte nisqa nacionpi.
Chaymantapas kunankaman Oriente Medio nisqapi judío ­ runakuna musulmán runakunawan guerrapi kashanku.
Llapa chay guerrakunamantaqa segunda Guerra Mundial nisqan aswan millay karan, chaypin guerraman haykuranku chay phisqantin religionkunamanta askha runakuna, chaypin wañuchinakuranku kaq religionniyoq runakuna.
Rikusqanchis hina, kay pachapi kaq religionkunaqa manan thak kaytachu runakunaman apamuranku nitaq cheqaq Diosmantapas yachachirankuchu.
Aswanmi runakunata ­ t’aqanachiranku, manataqmi allintachu yachachinku pipunichus Dios kasqanta imaynatachus payta servinatapas.
Chhaynaqa pipas Diosta serviyta munan chayqa, allinta piensaykuspan akllanan cheqaq ñanta.
Chaytan Bibliapas nin, chay libroqa ñawpaq tiempopiraqmi qelqakuran.
Allintan akllananchis pitachus servinanchista
Bibliaq nisqan hina, cheqaq Diosta servinapaqqa allinta piensaykuspan cheqaq religionta maskhananchis, tariruspataq chaypi kananchis.
Ñawpa tiempopin Jehová Diospa serviqnin Josué Israel llaqtata niran: “Manataqchus Señor Diospa kamachin ruwayta munankichis chayqa, Kunanpacha akllakuychis mayqentachus servinaykichista. ¿Icha Eufrates mayu patapi ñawpa taytaykichispa servisqan dioskunatachu, icha kay hallp’api tiyaq Amor runakunaq diosnintataqchu servinkichis?
Ñoqaqa familiantinmi Señor Diosllatapuni servisaqku ”, nispa.
Profeta Eliaspas paykunatan kallpacharan cheqaq Diosta servinankupaq, amataq Canaán llaqtapi Baal sutiyoq diostachu, chaymi niran: “¿Hayk’aqkaman qankuna iskay yuyaypi kankichis?
Señor Diospuni cheqaq Dios kaqtinqa, payta serviychis, Baal kaqtintaq chayta serviychis ”, nispa (Josué 24: 15, 16; 1 Reyes 18: 21).
Rikusqanchis hina, ñawpa tiempopi pipas cheqaq Diosta servinapaqqa allinta piensaykuspan decidinan karan.
Kay tiempopipas cheqaq Diosta servinapaqqa allintan akllananchis mayqenchus cheqaq religión kasqanta.
¿Iman yanapawasunman cheqaq religionta tarinanchispaq?
Chaymantan kunan yachasunchis.
Cheqaq religionqa allin ruwasqanwanmi reqsichikun
Imaynatachus cheqaq religionpi kaqkunata reparanamanta rimashaspan Jesusqa niran: “Paykunataqa imayna ruwasqankupin reqsinkichis.
Manan uvasqa khiskakunamantachu pallakun, manallataq higospas kisakunamantachu pallakun. Llapa allin sach’aqa allin rurukunatan rurun, mana allin sach’akunan ichaqa mana allin rurukunata rurun.
Allin sach’aqa allintakamallapunin rurun, mana allin sach’ataq mana allintakamallapuni rurun ”, nispa.
Chhaynaqa cheqaq religionqa reqsichikun allin ruwayninkunawan.
Qatiqninpin yachasunchis chay allin ruwayninkunamanta.
Cheqaq religionpi kaqkunaqa munakuypin hukllachasqa kanku.
Paykunaqa Jesuspa nisqantan kasukunku, paymi discipulonkunata niran: “Mosoq kamachikuytan churapuykichis: Qankunapura munanakuychis.
Chhaynapin ñoqaq yachachisqaykuna kasqaykichista llapa yachanqaku qankuna munanakuqtiykichis ”, nispa.
Cristoq cheqaq qatikuqninkunaqa hukkuna hukkunawanmi munanakunku, chay munanakusqankupin reqsichikunku cheqaq religionpi kasqankuta.
Cheqaq cristianokunaqa manapunin imaraykupas guerraman haykunkumanchu.
¿Pikunallan mana maqanakurankuchu segunda Guerra Mundial nisqapi?
Jehová Diospa testigonkunallan. Arí, paykunallan manapuni munarankuchu guerraman haykuytaqa.
Protestante religionmanta Hanns Lilje sutiyoq umalliqmi Testigokunamanta niran: “Llapa religionmantaqa Testigokunallan mana kasurankuchu Alemania nacionpi Tercer Reich nisqa gobiernota ”, nispa.
Askha nacionkunapin Jehová Diospa testigonkunaqa mana chay guerraman rirankuchu imaña paykunata pasanan karan chaypas.
¿Imapiwanmi cheqaq religionta reqsikunan karan?
Chaypaq yachasunchis Mateo 6: 9, 10 textopi Señor Jesuspa nisqanta, chaypin niran: “Yayayku hanaq pachapi kaq, sutiyki yupaychasqa kachun, Qhapaqsuyuyki hamuchun, munayniyki kay pachapi ruwakuchun, imaynan hanaq pachapipas ruwakun hinata ”, nispa.
Chay textoq nisqan hina, Jesusqa ñawpaqtan rimaran Jehová Diospa sutin yupaychasqa otaq hatunchasqa kananmanta; rimallarantaqmi Diospa munaynin kay pachapi ruwakunanmanta hinallataq qhapaqsuyunwan otaq gobiernonwan chay hunt’akunanmantapas.
¿Ima religionmi Diospa sutinmanta Gobiernonmantawan lliw runaman willashanku?
Jehová Diospa testigonkunallan.
Paykunan Diospa sutinta apanku, 236 nacionkunapitaq allin willakuykunata willashanku, Diosmanta willakuq qelqakunatapas 470 rimaykunapin rakishanku.
Chaymantapas Testigokunaqa manan politicakunawan ni llaqtakunaq churanakuyninkunawanpas chaqrukunkuchu.
Chhaynapin paykunaqa Jesús hina ‘ mana kay pachamantachu kanku ’.
Chaymantapas paykunaqa Diospa Siminta hinan Bibliata qhawarinku, yachankun 2 Timoteo 3: 16, 17 textoq nisqan cheqaq kasqanta, chaypin nin: “Diospa Simin Qelqakunaqa llapallanmi Diospa yuyaychasqan, chayraykun allinpuni yachachinapaq, anyanapaq, wanachinapaq, chanin ­ kawsayta yachachinapaq.
Ahinapin Dios sonqo runaqa allin yachachisqa kanqa, tukuy allin kaqkunata ­ ruwananpaqpas allin - allin wakichisqa ”, nispa.
Cheqaq religionqa t’aqasqan kashan hukkunamanta
Kaypi yachasqanchis hina cheqaq religionpi kaqkunaqa sonqomantan munanakunku, Diospa sutintan hatunchanku, Diospa Gobiernonmantan willanku, kay pachaq ruwayninkunamantan t’aqakunku, kasukunkutaqmi Bibliaq nisqantapas.
Huk señoran Jehová Diospa testigonkunawan askha kutita rimaran, chaymantan paykunata niran: “Askha religionkunatan reqsini, yachanitaqmi yaqa kaqlla kasqankuta.
Qankunan ichaqa mana chay religionkuna hinachu kankichis ”, nispa.
Rikusqanchis hina, manan igualchu religionkunaqa, manataqmi kaq Diosllamantachu yachachinkupas.
Jehová Diospa testigonkunan ichaqa sapaqchasqa kashanku huk religionkunamanta. Paykunaqa qanchis millón masñan kanku pachantinpi, chaymantapas askha nacionkunamanta, rimaykunamanta, ayllukunamanta iman kanku.
Chhaynaña kaqtinpas huknisqallan cheqaq Diosta servishanku.
¿Imaraykun huknisqalla Diosta servishanku?
[30 paginapi foto]
Kaypi huk sacerdote soldadokunata bendecishan Ucrania llaqtapi 2004 watapi
[Fotota horqorqan]
GENIA SAVILOV / ​ AFP / ​ Getty Images
[31 paginapi foto]
Jehová Diospa testigonkunaqa lliw runamanmi yachachishanku Diosmanta Gobiernonmantawan
[28 paginapi kaq fotota horqorqan]
Page 28: Budista warmi: © Yan Liao / ​ Alamy; espiritual kaqllata maskhaq hindú runa: © imagebroker / ​ Alamy; page 29: Corán qelqata leeshan: Mohamed Amin / ​ Camerapix; judío runa: Todd Bolen / ​ Bible Places.com
Diosqa manan cambianchu
DIOSQA manan runakuna hinachu sapa kutilla ima nisqantapas cambian.
Chaymi paypuni nin: “Ñoqaqa Señor Diosmi kani, kaqllapunin kashani ”, nispa.
Bibliapas khaynatan nin paymanta: “Payqa manan cambianchu, manataqmi llanthu hinachu kuyuykachanpas ”, nispa (Malaquías 3: 6; Santiago 1: 17).
Mana cambiaq kasqanraykun yachanchis payta kusichinapaq ima ruwananchista, yachallanchistaqmi ima prometesqantapas hunt’ananta.
¿Imaraykun manaña munanchu ñawpa Israel llaqtapi hina runakuna askha warmiyoq kanankuta?
¿Imaraykun manaña kamachinchu sábado p’unchaypi samanata? ”
nispa. Chay tapukusqankumantan qatiqninpi yachasunchis.
Diosqa munakuqtaq chanintaq ima chayqa, manan hayk’aqpas mana allin kaqtaqa “allinmi ” ninmanchu.
Payqa manan ‘ wiñay yuyaykusqantapas ’ cambianmanchu, chay yuyaykusqanman hinan lliw kasukuq runakunapaq imaymana bendicionkunata chayachimunqa hanaq pacha Gobiernonwan.
Chhaynaña kaqtinpas, Jehová Diosqa cambianmanmi wakin ruwayninkunata imachus necesitakusqanman hina.
Ñoqanchispas chhaynan kanchis; chayraykun manaña kaqllatachu tratanchis pipas sapa kutilla mana allinkuna ruwaqtaqa.
Diosqa imatapas serviqninkunata kamachinanpaqqa allintaraqmi qhawarin imaynapichus tarikusqankuta, imatachus necesitasqankutawan.
Chayta allinta entiendenanchispaq turistakunata pusaq runamanta rimasun.
¿Imatan pay ruwanman purinanku ñan sinchi millay kasqanta yachaspa?
¿Kutichipunmanchu pusasqan turistakunata? Manan riki.
Aswanpas huk ladontachá paykunata pusanman chhaynapi maychus chayanankuman chayanankupaq.
¿Imaraykun milagrokunata manaña ruwakunñachu?
¿Imaraykun Jehová Dios ñawpa tiempopi wakin cristianokunaman atiyta qoran milagrokunata ruwanankupaq?
Chaywanyá Diosqa rikuchiran cristianokunawan kashasqanta.
Moisespa tiemponpipas milagrokunata ruwaspanmi Diosqa rikuchiran Israel runakunawan kashasqanta.
Arí, Moiseswanmi paykunata horqoran Egipto llaqtamanta, chaymantataq ch’inneq aqo pampanta pusaran prometesqa hallp’aman.
Paykunan ichaqa sapa kutilla mana kasukurankuchu Jehová Diosta, chaymi payqa chay llaqtata saqepuran, hinaspan cristianokunata akllaran llaqtan kananpaq.
Chaymantan apostolkunata wakin cristianokunatawan atiyta qoran milagrota ruwanankupaq.
Chhayna milagrokunata rikuspaqa askha runakunachá Cristota qatikuyta qallariranku.
Chhaynaqa, ¿imaraykun tukupuran milagrokuna ruway?
Chayta entiendenapaq qhawasunchis apóstol Pabloq nisqanta, paymi niran: “Huch’uyllaraq kashaspayqa wawa hinan rimarqani, yuyaykurqani, unancharqanipas. Takyasqa runaña kaspaymi ichaqa, wawa hina kasqaytaqa saqerqani ”, nispa.
Tayta mamakunaqa manan huch’uy wawankuta hatun wawankutawan kaqllatachu tratanku, chhaynallatataqmi Jehová Diospas llaqtan wiñasqanman hina imatapas kamachin, ruwanpas.
Chayraykun manaña cristianokunaman atiyninta qonchu milagrokunata ruwanankupaq, profetizanankupaq, huk simikunapi rimanankupaqpas. Apóstol Pabloq nisqan hina, chay atiykunaqa ‘ tukukapuranmi ’.
¿Imaraykun Dios mana hark’aranchu askha warmiyoq kanankuta?
Casarakuymanta rimashaspan Jesusqa niran: “Chayraykun runaqa taytantapas mamantapas saqepunqa, hinaspan warminman hukllachaykakapunqa, huk cuerpollataq kapunqaku ”, nispa.
Chaypi rikusqanchis hina, qallariymantapachan Diosqa munaran runakuna huk warmillayoq kanankuta.
Ichaqa maypachachus Jehová Dios Israel runakunata llaqtanpaq akllakuran, Moiseswantaq askha kamachikuykunatapas qoran chayqa, comunñan kasharan askha warmiyoq kayqa.
Arí, manan Dioschu chay costumbretaqa qallarichiran, chhaynaña kaqtinpas wakin kamachikuykunatan qoran chaypaq hina.
Maypachachus cristianokunata llaqtanpaq akllaqtinmi ichaqa, sut’ita kamachiran ch’ulla warmillayoq kanankuta.
Bibliaq nisqan hina, Jehová Diosqa tiempollanpin allichan imapas allichana kaqtaqa.
Payqa Israel runakuna “rumi sonqo ” kasqankuraykus pisi tiempollapaq ‘ saqesqa ’ askha warmiyoq kanankupaq, chaytan Jesús willaran.
¿Imaraykun samana p’unchay tukukapuran?
Egipto llaqtamanta Israel runakunata horqomusqan qhepamanmi Diosqa qallarichiran samana p’unchayta, chaymantataq Kamachikuy Simipi qelqachiran (Éxodo 16: 22 - 30; 20: 8 - 10).
Ichaqa manan wiñaypaqchu chayqa kanan karan, chaymi apóstol Pablo niran: ‘ Kamachikuy qelqapi kamachikuykunatan Cristoqa pay kikin wañuspa p’uchukachipurqan ”, nispa.
Chay kamachikuykuna ukhupin tarikuran sábado p’unchaypi samanapaq kamachikuypas, chayraykun apóstol Pablo nillarantaq: “Ama pipas qankunata huchachachunchu mikhusqaykichismanta, ukyasqaykichismanta, fiesta p’unchaykunamanta, mosoq killa fiestamanta, samana p’unchaykunamantapas ”, nispa.
Chhaynaqa, ¿imaraykutaq Diosri Israel runakunaman Kamachikuy Simita qoran?
Chayta yachananchispaq qhawasunchis apóstol Pabloq nisqanta, paymi niran: “Kamachikuy simiqa Cristoman pusawananchispaq wawata hina uywawaqninchismi karqan ”, nispa.
Chaypi rikusqanchis hina, Cristoq hamunankamallan Kamachikuy Simiqa kanan karan.
Samana p’unchaymanta kamachikuypas manan wiñaypaqchu kanan karan, chayraykun Jehová Diosqa tiempollanpi chayta tukuchipuran.
Chhaynaqa, ¿imaraykun Dios samana p’unchayta churaran?
Chaywanyá Israel runakunata yachachiran tiempota t’aqaspa paypa yachachikuyninkunapi yuyaymananankupaq.
Diosqa confianapaq hinan
Kaypi yachasqanchis hina Diosqa manan cambiaranchu yuyaykusqantaqa.
Aswanmi serviqninkuna imaynapichus tarikusqankuman hina kamachikuyninkunata qoran, chaytaqa ruwaran paykunaq allinninkupaqmi.
Kay tiempopipas chaytan Diosqa ruwashan.
Jehová Diosqa manataq cambianchu chayqa, yachashallasunpunin sonqonta kusichinapaq ima ruwananchista.
Chaymantapas allintan yachanchis Diosqa llapa promesankunata hunt’ananta, pay kikinmi prometewanchis: “Tukuy ima munasqaytan ruwasaq [...], yuyaykusqayta hinan hunt’asaq ”, nispa (Isaías 46: 10, 11).
[17 paginapi willakuy]
Diosqa manan hayk’aqpas mana allin kaqtaqa “allinmi ” ninmanchu
[18 paginapi willakuy]
Apóstol Pabloqa willaranmi milagrokuna ‘ tukukapunanmanta ’
[19 paginapi willakuy]
Qallariymantapachan Diosqa munaran runakuna huk warmillayoq kanankuta
32 página
▪ ¿Imaraykun nisunman: “Biblian aswan allin huk yanapakuq librokunamanta ”, nispa?
(Página 14)
▪ ¿Diospa qhaliyachisqanchu kanku milagrowan hampisqa runakuna?
(Página 20)
▪ ¿Imaynatan millay espiritukunamanta pakaykusqa kasunman?
(Página 23)
▪ ¿Imaynatan wawaykikunata yanapawaq sasachakuykunata aguantanankupaq?
(Página 25 - 26)
▪ ¿Kaq Diosllatachu llapan religionkuna servishanku?
(Página 28 - 29)
¿Munawaqchu Bibliamanta astawan yachayta?
Imaymana sasachakuykunaña kashan chaypas, sichus Bibliata estudiaspa Diosta allinta reqsinki, Reinonmanta allinta yachanki, runakunapaq Diospa munaynintapas allinta yachanki chayqa, kusisqan kawsawaq.
Astawan yachayta munaspaqa otaq mana qolqellapaq wasiykipi Bibliamanta cursota chaskiyta munawaq chayqa, Jehová Diospa testigonkunaman qelqay kay direccionman: Apartado 18 - 1055, Lima 18, Perú; otaq 2 paginapi kaq direccionman.
Tukuy sonqo Jehová Diosta yupaychasun
“Yupaychana wasiykitan sinchitapuni munakuni. ”
1, 2.
¿Imatan Jesús ruwaran templopi 30 watapi, imarayku?
CHAYPIPAS kashawaq hina yuyaykuy: 30 watan kashan, Jesús predicayta qallarisqanmantaqa soqta killañan pasarun kunantaq Jerusalenta rishan Pascua fiestapaq.
Chayaspanmi templota rin chaypin tarin “torokuna, ovejakuna, palomakuna vendeqkunata, hinallataq tiyaykuspa qolqe cambiaqkunatapas ”.
Hinaspan waskhamanta hasut’ita ruwaruspa chay animalkunata qarqomun, vendeqkunataq phawaylla lloqsimunku.
Cambiaqkunaq mesankutapas tikrarparispan qolqenkuta hich’arparin, paloma vendeqkunatataq kamachin tukuy kaqninkuta orqospa ripunankupaq.
¿Imaraykun Jesús chayta ruwaran?
Payqa anchatan Dios yupaychana wasita munakuran.
Chaymi comerciantekunata niran: “¿Imaynan Yayaypa wasintaqa qhatuna wasiman tukuchishankichis? ”
Qatikuqninkunataq chayta rikuspa yuyariranku ñawpa watakunapiraq Davidpa qelqasqanta: “Yupaychana wasiykimantan anchatapuni sientini ”.
a) ¿Iman sientiy?
b) ¿Imatan sapankanchis tapukunanchis?
Jesusqa comerciantekunata qarqomuran yupaychana wasimanta anchata sientisqanraykun.
Sientiy simiqa “hukkunapi otaq imapipas anchata interesakuymi ”.
Kay tiempopi qanchis millón masña Jehová Diosta serviq cristianokunaqa sapankanchismi kayta tapukunanchis: “¿Imaynatan astawan rikuchiyman Diospa wasinta anchata munakusqayta? ”
nispa. Chay tapuyta kutichinapaqqa ñawpaqta qhawarisunchis kay tiempopi imatachus Diospa wasin representasqanta, chaymantapas yachasunmi imaynatas ñawpaq tiempopi hunt’aq sonqowan Diosta serviq runakuna rikuchiranku Diospa wasinta ancha munakusqankuta.
Ruwasqankuqa yachaqakunanchispaqmi qelqasqa karan, chaymanta yachayqa kallpachawasunchá sonqomanta Diosta servinanchispaq.
Diospa wasin: ñawpaq tiempopi kay tiempopipas
¿Imapaqmi karan Salomonpa ruwachisqan templo?
Israelpiqa Diospa wasin karan Jerusalén llaqtapi yupaychana wasin.
Ichaqa manan chaywanqa nishanchischu chaypin tiyaran nispa.
Pay kikinmi niran: “Hanaq pachan kamachikuy tiyanay, hallp’a pachataq chakiypa samanan.
Chhaynaqa, ¿imayna wasitan perqapuwankichis? ¿Mayneqpitaq samakuyman? ” nispa (Isa. 66: 1).
Salomonpa ruwachisqan templotaqa Diospa wasin nikuran chaypi Jehová Diosta yupaychasqankurayku paymanta mañakunapaq wasi kasqanrayku iman (1 Rey.
8: 27 - 30).
¿Iman kay tiempopi Diospa wasin?
Kay tiempopi Diospa wasinqa manan Jerusalén llaqtapichu nitaq maypichu ruwasqa wasi kashan.
Wasinqa Cristoq sacrificio ruwasqanrayku munayninman hina yupaychananchispaq Diospa allichasqanmi.
Chay espiritual templopin teqsimuyuntinmanta Diosta serviq cristianokuna payta alabanku (Isa.
60: 4, 8, 13; Hech. 17: 24; Heb.
8: 5; 9: 24).
¿Ima reykunan Judá suyupi kallpachakuranku tukuy sonqo Diosta yupaychakunanpaq?
997 watapin manaraq Jesús hamushaqtin, Israelpi kamachikuy iskayman t’aqakuran. Judá suyupi kamachikuq chunka isqonniyoq reykunamantan tawa kallpachakuranku kamachisqanku runakuna Diosta tukuy sonqomanta yupaychanankupaq.
Paykunan karanku Asá, Jehosafat, Ezequías, Josías.
¿Imatan paykunamanta yachasunman?
Tukuy sonqowan Diosta servispaqa bendicionkunatan chaskisun
7, 8. a) ¿Imatan ruwananchis Jehová Dios bendeciwananchispaq?
b) ¿Asá reypa ima mana allin ruwasqantan mana ruwananchischu?
Rey Asá kamachishaqtinmi Jehová Dios profetakunata kacharan llaqtanta allin ñanpi pusananpaq.
Biblian willan Obedpa churin profeta Azariasmanta, paypa rimasqanmi Asá reypa sonqonta kuyurichisqa Judá suyupi llapa idolokunata ch’usaqyachinanpaq (leeychis 2 Crónicas 15: 1 - 8).
Reypa chay ruwasqanqa llaqtatan hukllacharan. Jerusalén llaqtapin huk hatun huñukuyta ruwaran, chaymanmi hamuranku kamachisqan runakuna hinallataq Israel suyumanta askha runakunapas.
Chaypin Diosman llapanku prometeranku hunt’aq sonqowan servinankupaq.
Biblian nin: “Kunkayoqta Señor Diosman jurarqanku, hinaspa kusikuymanta qaparirqanku, cornetata waqratapas tocallarqankutaq.
Chaymi llapan Judá runakunaqa tukuy sonqowan juraspa prometekusqankumanta anchata kusikurqanku. Sonqopas - sonqon Señor Diosta maskharqanku, chaymi Señor Diosqa paykunawan tarichikurqan, sumaqtataq suyuntinpi kawsachirqan ”, nispa (2 Cró. 15: 9 - 15).
Ñoqanchistapas Jehová Diosqa bendeciwasunmi sichus tukuy sonqowan servisun chayqa.
Tiempowanmi ichaqa rey Asá sinchita phiñakuran profeta Hananiq anyasqanmanta (2 Cró.
16: 7 - 10). Kunanqa umalliqkunawanmi Jehová Diosqa yuyaychawanchis.
¿Imaninchismi Bibliawan yuyaychawaqtinchis?
¿Agradecekunchischu icha phiñakunchischu?
¿Ima sasachaypin tarikuranku Jehosafat lliw Judá runakunawan, imatan ruwaranku?
Jehosafat kamachishaqtinmi Ammón, Moab, Seír orqomanta runakuna ima huñukuspa Judá contra maqanakuq risharanku.
¿Imatan rey Jehosafat ruwaran?
Lliw Judá runakunatan esposankuta, wawankutawan huñuran Diospa wasinpi mañakunankupaq (leeychis 2 Crónicas 20: 3 - 6).
Yupaychana wasita inagurakushaqtin Salomonpa rimasqanman hinan rey Jehosafat khaynata rogakuran: “Diosnillayku, valekuykikun kay ruwasqankuta chaninchanaykipaq.
Ñoqaykuqqa manan kallpayku kanchu, chay sinchi askha soldadokunawan tupanaykupaq. Paykunan ñoqayku contra hamun, manan imanayta atiykuchu, ichaqa qanllamanmi hap’ipakuykiku ”, nispa (2 Cró.
20: 12, 13). Rey mañakuyta tukuqtintaq ‘ chay huñukuypi kashaq ’ Leví runa Jahazielman Diospa espiritun hunt’aykuran, chaymi payqa runakunata kallpacharan Diospi confianankupaq (leeychis 2 Crónicas 20: 14 - 17).
a) ¿Piwanmi Dios Jehosafatman llaqtamanwan willachiran ima ruwanankuta?
b) ¿Imaynatan rikuchinchis Diospa yanapayninta valorasqanchista?
Rikusqanchis hina, Diosqa Jahazielwanmi Jehosafatman Judá runakunamanwan willaran ima ruwanankuta.
Kay tiempopiqa “allin yuyayniyoq hunt’aq kamachi [wanmi] ” Diosqa kallpachawanchis pusawanchispas.
Chayraykun kasukunanchis respetananchis umalliqkunata, paykunaqa kallpachakunkun Diospa ovejankunata michinankupaq allin yuyayniyoq hunt’aq kamachiq nisqanman hina ruwanankupaqpas.
11, 12.
¿Imatan yachanchis Jehosafatmanta kamachisqan runakunamantapas?
Imaynan Jehosafatpas Judá runakunawan kuska huñukuranku Diospa yanapayninta maskhanankupaq, chhaynatan ñoqanchispas congregacionpi iñiqmasinchiskunawan huñukushanallanchis.
Sichus qanpas nishu sasachakuykunapi tarikuspa mana imanaytapas atishankichu chayqa, Jehosafat Judá runakuna hina Jehová Diospa yanapayninta mañakuy tukuy sonqowantaq payman hap’ipakuy (Pro.
3: 5, 6; Fili.
Jehosafatqa llaqtantinmi kasukuranku Jahazielwan Diospa nisqanta.
¿Iman chay ruwasqankumanta karan?
Paykunan maqanakuypi atiparanku, chaymi Jerusalenman “ancha kusisqa ” kutipuranku hinaspa“ Señor Dios yupaychana wasita rirqanku, arpata, tawtinkuta, cornetatawan tocaspanku ” (2 Cró. 20: 27, 28).
Kunanpas ñoqanchisqa hatunchananchismi Jehová Diosta, kasukunanchistaq allin yuyayniyoq hunt’aq kamachiwan ima niwasqanchistapas.
Huñukunanchis wasikunata cuidasun
¿Imakunatan Ezequías ruwaran kamachiyta qallarishaspa?
Rey Ezequiasqa Dios yupaychaypi ancha interesakusqantan rikuchiran kamachiyta qallarisqan killapi yupaychana wasita hukmanta kichachispa allichachispa ima.
Sacerdotekunata Leví runakunatawan huñuspan kamachiran Diospa wasinta limpianankupaq, chay ruwaytan chunka soqtayoq p’unchayllapi tukuranku (leeychis 2 Crónicas 29: 16 - 18).
Chay ruwasqankun yuyarichiwanchis kay tiempopi Huñunakunanchis Wasita allichasqanchista limpiasqanchista ima.
¿Hayk’aqllapas uyarirankichu iñiqmasinchiskuna kusikuywan llank’asqankuta qhawarispa pipas admirakusqanmanta?
Arí, Jehová Diosta yupaychanapaq tukuy sonqomanta kallpachakuyqa paytan hatunchan.
14, 15.
¿Ima ruwaymi Jehová Diosta hatunchan?
Ejemplokunata willay.
Inglaterra nacionpin huk llaqtapi iñiqmasinchiskuna rimanakusqaku Huñunakuna Wasita allichanankupaq. Ichaqa ladonpi tiyaq vecinon mana munaranchu allichanankuta.
¿Imatan iñiqmasinchiskuna ruwaranku?
Chay vecinoq hallp’anta Huñunakuna Wasitawan t’aqaq perqan urmayunanpaqña kasharan, chaymi iñiqmasinchiskunaqa sumaqllata vecinota rimapayaranku gratislla perqantawan allichanankupaq.
Yaqa llapan perqatataq allichananku karan chayqa, anchatan iñiqmasinchiskunaqa llank’aranku.
Chayta rikuspan vecinoqa manaña ñawpaqpi hinañachu yuyaykuran, chaymi kunanqa Huñunakuna Wasita cuidaypi imaraq yanapakunpas.
Jehová Diospa testigonkunaqa pachantinpin askha wasikunata sayarichinku.
Tukuy tiemponkuwan llank’aq siervos internacionales nisqa iñiqmasinchiskunan kikin llaqtankumanta kaq yanapakuqkunawan sayarichinku Huñunakuna Wasikunata, asambleata ruwanapaq Wasikunata, Betel wasikunata ima.
Sam iñiqmasinchismi ingeniero especialista calefacción, ventilación, acondicionamiento de aire nisqakunata churananpaq.
Paymi esposan Ruthwan Europa, África lado askha nacionkunapi llank’aranku.
Maytaña rispapas iñiqmasinchiskunawan kuskan predicanku.
Sammi willawanchis imarayku chay llank’aypi yanapakusqanmanta: “Reqsinin Betel wasikunapi llank’aq askha iñiqmasinchiskunata, paykunan kallpachawaranku.
Tukuy sonqowan kusikuywan llank’asqankuta rikuspaymi ñoqapas paykuna hina llank’ayta munarani ”, ninmi
Diospa kamachikuyninkunata kasukusun
16, 17.
¿Ima ruwaytan Diosta serviqkuna tukuy sonqomanta apariranku, ima bendiciontan chaymanta chaskiranku?
Rey Ezequiasqa yupaychana wasita allichachisqanmantapas, ñawpaqpi Diospa kamachisqanman hinan kaqmanta Pascua fiesta ruwachiran (leeychis 2 Crónicas 30: 1, 4, 5).
Paymi, Jerusalén llaqtapi tiyaq runakunapiwan Judá suyuntinman Israel suyuntinmanwan willachiranku Jerusalenman hamunankupaq.
Invitacionkunaqa hinantinmanmi rakisqa karan (2 Cró.
30: 6 - 9).
Ñoqanchispas askha watañan paykuna hina invitacionkunata rakimushanchis.
Sapa watanmi lliw runakunaman sumaq invitacionkunata rakimuranchis ñoqanchiswan kuska Jesuspa wañusqanta yuyarinankupaq, chaytan ruwanchis Jesuspa kamachisqanta kasukuspa.
Chay invitacionkunata imayna rakinapaqqa Predicayta Yachanapaq Huñunakuypin yacharanchis, tukuy sonqowantaqmi chay llank’ayta apariranchis.
¿Bendeciranchu Jehová Dios chay ruwasqanchista? ¡Arí, bendeciranmi!
Qayna watan qanchis millón Testigokuna teqsimuyuntinpi Jesuspa wañusqanta yuyarinapaq invitacionkunata rakiranchis, chayraykun huñukuranchis 17.790.631 runakuna.
¿Imapaqmi yanapawasun tukuy sonqowan Diosta serviy?
Biblian nin: “Ezequiasqa Israelpa Diosnin Señormanmi hap’ipakurqan.
Judá suyupi reykunaqa ñawpaqkaqpas qhepakaqpas manan pay hinaqa karqanchu.
Ezequiasqa Señor Diosman k’askan kawsarqan, manataq hayk’aqpas paymanta t’aqakurqanchu, aswanpas Señor Diospa Moisesman kamachisqan simikunatan hunt’arqan ”, nispa (2 Rey. 18: 5, 6).
Kallpachakusun Ezequías hina kananchispaq.
Tukuy sonqowan Diosta yupaychaymi yanapawasun payman astawan ‘ k’askakunanchispaq ’ wiñay kawsay premionchista ama qonqananchispaqpas (Deu.
30: 16).
Usqhaylla kasukusun
¿Imaynatan Diosta serviqkuna rikuchinku Conmemoracionpi interesakusqankuta?
Rey Josiaspas kamachiranmi Pascua fiestata ruwakunanpaq (2 Rey. 23: 21 - 23; 2 Cró. 35: 1 - 19).
Ñoqanchispas kay tiempopiqa ñawpaqmantañan allichakunchis asambleanchiskunaman, Jesuspa wañusqanta yuyarinapaq huñunakuymanpas rinanchispaq.
Wakin nacionkunapi huk iñiqmasinchiskunaqa kawsayninkuta imaraqmi peligroman churanku Cristoq wañusqanta kuska yuyarinankupaq.
Umalliqkunapas chay huñunakuyta anchata valorasqankuraykun kallpachakunku chaypi lliw iñiqmasikuna kanankupaq, kuraqkunapas onqosqakunapas.
a) ¿Iman sucederan rey Josías kamachishaqtin, imatan ruwaran?
b) ¿Imatan yachanchis Josiaspa ruwasqanmanta?
Rey Josiasmi kamachiran yupaychana wasita allichanankupaq.
Wasita allichashaqtinkun sacerdote Hilcias “Señor Diospa Moiseswan qosqan kamachikuy qelqa k’uyuta ” tariran hinaspa chayta Safanman qoran, paymi reypa secretarion karan.
Safantaq chay qelqata reyman apaspa leeran (leeychis 2 Crónicas 34: 14 - 18).
¿Imatan Josías ruwaran chayta uyarispa?
Llakikuymantan p’achanta llik’iran, hinan chay rato kamachin runakunata kacharan Jehová Diosta tapumunankupaq.
Jehová Diosqa profetiza Huldawanmi huchacharan Judá suyupi wak dioskunaman k’umuykusqankuta, chaymantapas willaranmi hatun llakita chaypi tiyaqkunaman chayachinanta.
Josiasmi ichaqa usqhaylla llapa wak’a dioskunata ch’usaqman tukuchiran, chayraykun Diosqa payta bendeciran (2 Cró. 34: 19 - 28).
¿Imatan chaymanta yachanchis?
Usqhayllan Diospa kamachikuyninkunata kasukunanchis.
Sichus Israel runakuna hina mana hunt’aq sonqowanchu Diosta servisunman kamachikuyninkunatapas mana kasukusunmanchu chayqa, manan bendicionninta chaskisunchu.
Ichaqa sichus Josías hina kallpachakusun Dios yupaychayninchis ch’uya kananpaq chayqa, manan qonqanqachu ruwasqanchista.
21, 22. a) ¿Imaraykun kallpachakunanchis tukuy sonqowan Diosta yupaychananchispaq?
b) ¿Imamantan hamuq estudiopi qhawarisun?
Asá, Jehosafat, Ezequías, Josías reykunaqa allin ejemplon karanku Diospa wasinpi anchata interesakusqankupi tukuy sonqomanta Diosta yupaychasqankupipas.
Ñoqanchispas Diospin confiananchis kallpachakunanchistaq tukuy sonqowan yupaychananchispaq.
Tukuy imamantapas astawanqa kusichiwasun Dioswan pusachikuy, kamachikuyninkunata, llaqtanpi umalliqkunatapas kasukuymi.
Hamuq estudiopin qhawarisunchis tukuy sonqowan allin willakuykuna predicaymanta, wayna sipaskunatapas kallpachanqan kusikuywan tukuy sonqo Jehová Diosta servinankupaq.
Qhawarillasuntaq Satanaspa huk trampanmanta, imaynatas chayman mana urmasunmanchu chaytapas.
Sichus sonqomanta Diospa kamachikuyninkunata kasukusun chayqa, aswan aswantan Churin Jesusman rikch’akusunchis, paymantan Biblia nin: “Yupaychana wasiykimantan anchatapuni sientini ”, nispa (Sal.
69: 9; 119: 111, 129; 1 Ped.
2: 21).
• ¿Imaynatan Diosta servinanchis bendicionninta chaskinanchispaq, imarayku?
• ¿Imaynatan rikuchisunman Jehová Diospi confiasqanchista?
• ¿Imaynatan tupan Diospa kamachikuyninkunata kasukuy payta sonqomanta yupaychaywan?
[9 paginapi dibujokuna]
¿Imaynatan Asá, Jehosafat, Ezequías, Josías reykuna rikuchiranku Dios yupaychaypi anchata interesakusqankuta?
“Allin kaqkunata tukuy sonqo ” ruwaq llaqta
“[Jesusmi] ñoqanchisrayku wañuyman entregaykukurqan tukuy mana allin ruwaykunamanta kacharichinawanchispaq, hinaspa huchamanta ch’uyanchasqan kaspa llaqtan kananchispaq, allin kaqkunata tukuy sonqo ruwananchispaq. ”
¿Imatan Jesús templopi ruwaran 33 wata 10 p’unchay nisanpi?
KINSA chunka kinsayoq wata 10 p’unchay nisán killan kashan.
Pisillañan kashan Pascua fiesta ruwakunanpaq, chayraykun yupaychana wasipi hunt’a runakuna kashanku.
Jesustaq chayaspa askha runakunata rikun rantishaqta vendeshaqta ima.
Chaymi payqa phiñakuspa llapanta hawaman qarqomun, qolqe cambiaqkunaq mesankunatapas, paloma vendeqkunaq tiyanankunatapas tikrarqarin.
Chaymantan willashan Mateo, Marcos, Lucas Evangeliokuna. Ichaqa manan chay kutillapiraqchu chayqa sucederan.
Rikusqanchis hina, Jesús tukuy sonqowan Diosta yupaychasqanqa manan chhikallantapas pisiyaranchu.
2, 3.
¿Imakunapin Jesús rikuchiran tukuy sonqowan Diosta yupaychasqanta?
Chay p’unchaypiqa manan chayta ruwaspallachu Jesusqa rikuchiran tukuy sonqowan Diosta servisqanta.
Mateoq nisqanman hina, qolqe cambiaqkunata qarqomusqanmantapas ñawsakunata, such’ukunata, wist’ukunata iman qhaliyachiran.
Lucastaq willan chay p’unchay yupaychana wasipi yachachishasqanmanta.
Arí, Jesusqa tukuy sonqowanmi Diospaq llank’aran.
Qhepa watakunamanmi apóstol Pablo Titoman qelqasqan cartapi niran: “[Criston] ñoqanchisrayku wañuyman entregaykukurqan tukuy mana allin ruwaykunamanta kacharichinawanchispaq, hinaspa huchamanta ch’uyanchasqan kaspa llaqtan kananchispaq, allin kaqkunata tukuy sonqo ruwananchispaq ”, nispa.
¿Imaynatan sapankanchis rikuchisunman “allin kaqkunata tukuy sonqo ” ruwasqanchista?
¿Imatan yachasunman Judá suyupi sonqomanta Diosta serviq tawa reykunamanta?
Tukuy sonqo predicasun yachachisunpas
4, 5.
¿Imaynatan Asá, Jehosafat, Ezequías, Josías reykuna rikuchiranku tukuy sonqo Diosta servisqankuta?
Asá, Jehosafat, Ezequías, Josías reykunaqa Dios sonqo runakunawan kuskan Judá suyupi wak dioskuna yupaychayta chinkachiranku.
Asá reymi wikch’uran “wak dioskuna yupaychana altarkunata, moqo patakunapi yupaychana cheqaskunata, hinallataq yupaychana saywa rumikunata p’akirqan, Asera diosaq rikch’aynintapas thunirqan ” (2 Cró. 14: 3).
Jehosafatpas tukuy sonqo Diosta servisqanraykun “Judá suyumanta orqokunapi yupaychana cheqaskunata ch’usaqyachirqan, Asera diosaq rikch’ayninkunatapas wikch’urqan ” (2 Cró.
17: 6; 19: 3).
Rey Ezequiasmi hatun Pascua fiestata Jerusalén llaqtapi ruwachiran, qanchis p’unchaypi tukuqtintaq “fiestapi kaq llapan Israel runakuna Judá suyuq llaqtankunata puririrqanku, hinaspa yupaychana saywa rumikunata p’akirqanku, Asera diosaq rikch’ayninkunatapas thunirqanku. Hinallataq Judapi, Benjaminpi, Efrainpi, Manasespiwan kashaq llapan wak’a dios yupaychana cheqaskunata altarkunatapas ” (2 Cró. 31: 1).
Rey Josiasqa pusaq watallayoqmi kamachiyta qallariran.
Hinaspan chunka iskayniyoqkaq watapi kamachikushaspa Judá suyuta Jerusalén llaqtata ch’uyanchayta qallarirqan, chaymi wikch’urqan Asera diosaq rikch’ayninkunata, wak’a dios yupaychana cheqaskunata, thupasqa rikch’aykunata, unuyachisqa rikch’aykunata ima ”, nispa (2 Cró. 34: 3).
Qhawasqanchis hina, kay tawa reykunaqa rawrashaq sonqowanmi Diosta yupaycharanku.
Judapi tawa reykuna hina, ¿imatan kay tiempopi Diosta serviqkunapas ruwashanchis?
Kunanpas Diosta serviqkunaqa chay reykuna hinan llank’anchis runakunata pantasqa yachachikuymanta ídolo yupaychaymanta ima kacharichinanchispaq.
Chaytaqa ruwanchis wasin wasinta predicaspan chhaynapin llapa runakunaman chayanchis.
Kay sipasqa Asia ladomantan, mamitansi askha imagenkunata hap’isqa, hinaspa paypa ñawpanpi yupaychasqa.
Sipasmi ichaqa piensaran chay imagenkuna mana Diospa rantinchu kasqanta, chayraykun Diosmanta mañakuran payta reqsinanpaq.
Huk p’unchaymi iskay hermanakuna wasinta chayasqaku. Paykunan yachachiranku cheqaq Diospa sutin Jehová kasqanta, imagenkuna hap’iy mana allin kasqantapas.
Chaykunata yachaspan, ¡anchata kusikuran!
Kunanqa paypas tukuy sonqomantan predicashan, chhaynapin runakunata yanapashan Diosmanta cheqaqta yachanankupaq (Sal.
83: 18, NM; 115: 4 - 8; 1 Juan 5: 21).
¿Imatan yachanchis Judá suyuntinman Jehosafatpa kachasqan yachachiqkunamanta?
Wasin wasinta predicaspa, ¿kallpachakunchischu llapa wasikunaman chayananchispaq?
Jehosafat kinsakaq watapi kamachishaspan pisqa principekunata, isqon Leví runakunata, iskay sacerdotekunata ima kacharan “Judá suyupi llapan llaqtakuna [man] ” Diospa kamachikuy siminta yachachimunankupaq.
Chay ruwasqankuqa allinmi karan, chayraykun Judá suyuq muyuriyninpi kaq nacionkunaqa Diosta manchakuranku (leeychis 2 Crónicas 17: 9, 10).
Sichus predicasqanchis territoriota mana kaq horallapichu nitaq kaq p’unchaykunallapichu predicasun chayqa, askha runakunatan wasinkupi tarisun.
¿Imatan ruwasunman aswan askha runakunaman predicananchispaq?
Kay tiempopiqa askha iñiqmasinchiskunan wasinkuta saqespa maypichus predicaqkuna aswanta necesitakusqanman rinku.
Qanpas ¿ruwawaqchu chayta?
Huk ladokunaman mana riyta atiqkunaqa kallpachakunkun llaqtankupi huk rimayta parlaq runakunaman predicanankupaq.
Chaytan 81 watanpi kashaq Ron iñiqmasinchis ruwaran.
Llaqtanpin askha nacionmanta runakuna tiyasqaku, chaymi payqa 32 rimaykunapi napayukuyta yachasqa.
Huk kutinmi callepi África ladomanta casado warmi qharita yoruba rimayninkupi napayukusqa.
Uyarispankutaq tapusqaku: “¿Hayk’aqllapas Africapi kamurankichu? ”
Chay matrimonioqa revistakunata chaskikuspankun direccionninkuta iñiqmasinchisman qosqaku, paytaq rimasqanku rimaypi huñukuq congregacionman chayta apachisqa, chhaynapi Bibliata estudianankupaq.
¿Imaraykun importante predicashaspa Bibliata leey?
Ejemplota willay
Jehosafatpa kachasqan yachachiqkunaqa ‘ Diospa kamachikuy simin ’ qelqawanmi runakunaman yachachiqku.
Pachantinpi Jehová Diospa testigonkunaqa Bibliawanmi runakunaman yachachinchis.
Kallpachakunchismi kikin Bibliamantapuni leenanchispaq, chhaynapi Bibliaq nisqanta rikunankupaq.
Linda sutiyoq iñiqmasinchismi wasin wasinta predicashaspa huk señorata tarisqa, paymi nisqa: “Manan kunanqa uyariykimanchu, qosaymi onqosqa tarikun, umanpin huk vena phataran chaytan atiendenay.
Manan yachanichu ¡imaraykuchá Dios munaran khayna llakipi tarikunaykuta!, imapipunichá pantarani ”, nispa.
Chaymi Lindaqa señorata nisqa huk textota leepunanpaq, Santiago 1: 13 textota leespataq nisqa: “Kay tiempopi ñak’arisqanchisqa manan Diospa castigonchu ”, nispa.
Chayta uyarispan señoraqa anchata iñiqmasinchista agradecekusqa.
Lindan nin: “Anchatan kusikuni Bibliawan kallpachasqaymanta.
Predicashaspaqa leepusunmanmi runakunaman mana reqsisqanku textokunata ”, nispa.
Chayraykun señoraqa Biblia estudiayta qallarisqa.
Wayna sipaskuna tukuy sonqo kusisqa servinku
¿Imaraykun Josías allin ejemplo cristiano wayna sipaskunapaq?
Rey Josiasqa warmallaraq kashaspan tukuy sonqo Diosta yupaycharan, 20 watanpi kashaspataq Judá suyumanta mana valeq dioskunata chinkachinankupaq kamachiran (leeychis 2 Crónicas 34: 1 - 3).
Kunanpas chhaynallataqmi, askha wayna sipaskunan tukuy sonqo Diosta servishanku.
11 - 13.
¿Imatan yachasunman tukuy sonqo Diosta serviq wayna sipaskunamanta?
Inglaterra nacionmanta Hannan, 13 watanpi kashaspa yachasqa tiyasqan llaqta qayllallapi francés rimaymanta huk t’aqa qallarishasqanta.
Paymi escuelapi francés rimayta yachashasqa, hinaspan taytanta nisqa chay huñunakuykunaman riy munasqanta, taytantaq paywan kuska risqa.
Kunanqa 18 watayoqñan, precursora kaspa francés rimaq runakunata yanapashan.
Wayna sipas, ¿yachawaqchu huk rimayta aswan askha runakunaman Diosmanta yachachinaykipaq?
Rachel sipasmi 1995 watapi bautizakuran.
Paymi willakun: “Bautizakusqay qhepamanmi yuyaykurani allin cristiana hina Diosta servishanaypaq.
Ichaqa, Vayamos tras metas que honran a Dios nisqa videopi dramata qhawaspaymi cuentata qokurani unayña mana anchatachu Dios serviypi kallpachakushasqayta.
Chaymantapachan decidikurani Dios serviypi aswanta kallpachakunaypaq, hinallataq Biblia estudiaypi predicacionpipas ”, nispa.
¿Imaynan Rachel sientekun tukuy sonqomanta Jehová Diospaq llank’aspa?
Pay kikinmi nin: “Astawanmi Diosman achhuykuni, sonqonman chayaqtan mañakunipas.
Aswan allintan estudiaspay t’aqwirini, chhaynapin cheqaqpaq Bibliapi willakuykunata qhawarini.
Predicaspaypas kusikuytan tarini, astawanqa Diospa Simin Qelqa runakunata consolasqanta rikuspay ”, nispa.
Luke iñiqmasinchistan anchata kallpacharan Los jóvenes preguntan... ¿Qué haré con mi vida? nisqa DVD.
Qhawasqan qhepamanmi kayta qelqaran: “Chaymi yanapawaran imatapunichus munasqaypi yuyaykunaypaq.
Wakinmi niwaqku qolqeyoq, llank’anayoq kanaypaq universidadpiraq estudianayta, Dios serviyniypitaq chaymantaña kallpachakunayta.
Chhayna piensaymi ichaqa mana yanapawanchischu espiritualpi wiñananchispaq ”, nispa.
Wayna sipas, ¿escuelapi yachasqaykiwan yanapawaqchu Hanna hina aswan askha runakunata Diospa gobiernonmanta yachachispa?
¿Kallpachakuwaqchu Rachel hina Diospaq astawan llank’anaykipaq?
¿Qatikuwaqchu Lukeq ejemplonta, ahinapi askha wayna sipaskunaq tarikusqanku sasachakuykunamanta ayqenaykipaq?
Diospa kamachikuyninkunata kasukusun
¿Imatan ruwananchis yupaychayninchista Dios chaskinanpaq, imaraykun chay ruway sasa?
Diospa llaqtanqa ch’uyan kanan paypa allin qhawarisqan kananpaq.
Profeta Isaiasmi niran: “¡Lloqsiychis, lloqsiychis Babiloniamanta! ¡Ama qhellitapas llamiychischu!
Señor Diospa kaqninkunata apaqkuna, Babiloniamanta lloqsiychis, hinaspa ch’uyanchakuychis ”, nispa (Isa. 52: 11).
Isaías chay simikunata manaraq qelqashaqtinmi ñawpa tiempopiraq rey Asá Judá suyumanta qhelli ruwaykunata chinkachiran (leeychis 1 Reyes 15: 11 - 13).
Qhepa watakunamantaq, apóstol Pablo Titoman niran qatikuqninkunata ch’uyanchananpaq kikin Jesús wañuyman entregakusqanmanta, chhaynapi “ch’uyanchasqan kaspa llaqtan kananchispaq, allin kaqkunata tukuy sonqo ruwananchispaq ” ima.
